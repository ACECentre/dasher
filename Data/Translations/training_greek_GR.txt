Mετεγγραφή - σκάνδαλο για λόγους... τρομοκρατίας
Ο υπουργός εμφανίστηκε αυτοπροσώπως στις πρυτανικές Aρχές και ζήτησε να αλλάξουν προηγούμενη απόφασή τους επικαλούμενος λόγους ασφαλείας
ΝΙΚΟΣ ΜΑΣΤΟΡΑΣ 	
Πολιτικό σκάνδαλο ολκής προκαλεί η ενέργεια του υπουργού Αγροτικής Ανάπτυξης, κ. Σάββα Τσιτουρίδη, να επιτύχει τη μετεγγραφή του φοιτητή γιου του από το Πανεπιστήμιο Κρήτης στο Τμήμα Κοινωνιολογίας του Παντείου Πανεπιστημίου Αθήνας, επικαλούμενος «λόγους ασφαλείας εν όψει των Ολυμπιακών Αγώνων» και «εκβιάζοντας» έτσι, κατ' ουσίαν, τη συνείδηση των πανεπιστημιακών!
Ο κ. Τσιτουρίδης με την υπουργική του ιδιότητα εμφανίστηκε στις προηγούμενες πρυτανικές Αρχές του Παντείου τον περασμένο Ιούνιο, ως πατέρας που ανησυχεί για την ασφάλεια του παιδιού του εξαιτίας της πολιτικής θέσης του, και τους ζήτησε να δεχθούν ένσταση σχετικά με την αίτηση μετεγγραφής του νεαρού - την οποία προηγουμένως είχε απορρίψει το Πάντειο - για λόγους ασφαλείας, παρότι ο γιος του δεν είχε κανένα από τα κριτήρια που ορίζει ο Νόμος ώστε να δικαιούται τη μετεγγραφή.
Από την υπουργό Παιδείας
Την υπόθεση αποκάλυψε η βουλευτής του ΠΑΣΟΚ κ. Συλβάνα Ράπτη με ερώτηση στη Βουλή και σύμφωνα με πληροφορίες των «ΝΕΩΝ», ο πρόεδρος της N.Δ. κ. Κων. Καραμανλής ζήτησε άμεση ενημέρωση από την υπουργό Παιδείας κ. Μαριέττα Γιαννάκου, την οποία συνάντησε εκτάκτως χθες το απόγευμα.
Αναλυτικά:
Το Πρυτανικό Συμβούλιο του Παντείου, υπό τον πρώην πρύτανη κ. I. Βαβούρα στις 18 Ιουνίου 2004, έπειτα από εκτενή συζήτηση - την οποία αποκαλύπτουν ολόκληρη σήμερα τα «NEA» - και με θετική εισήγηση του αντιπρύτανη κ. Θ. Τζώνου, αποδέχθηκε ομόφωνα την ένσταση του υιού Τσιτουρίδη και ενέκρινε τη μετεγγραφή του ως υπεράριθμου από τη Σχολή Κοινωνιολογίας του Πανεπιστημίου Κρήτης στο αντίστοιχο Τμήμα του Παντείου.
«Δεκτική παρερμηνείας»
H απόφαση εκδόθηκε εν γνώσει όλων των πανεπιστημιακών ότι η ενέργειά τους ήταν «δεκτική παρερμηνείας», όπως καταγράφεται στο σχετικό πρακτικό. Και αυτό, παρά το γεγονός ότι το Τμήμα Κοινωνιολογίας είχε εισηγηθεί την απόρριψη της ένστασης του Κυριάκου-Φίλιππου Τσιτουρίδη, ακριβώς επειδή δεν συγκέντρωνε τα μόρια που ορίζει ο Νόμος περί μετεγγραφών.

Όπως χαρακτηριστικά αναφέρεται στο πρακτικό, οι πανεπιστημιακοί προτίμησαν «να μας καταλογιστεί ότι το κάναμε επειδή είναι τέκνο υπουργού», παρά να απορρίψουν την αίτηση με κίνδυνο να συμβεί οτιδήποτε στον γιο του υπουργού. Μάλιστα, οι ίδιοι επεσήμαναν ότι οι λόγοι ασφαλείας που επικαλέσθηκε ο κ. Τσιτουρίδης δεν προβλέπονται ρητά από τη νομοθεσία και «ενδεχομένως μπορούν να ενταχθούν στους κοινωνικούς λόγους». Ωστόσο, ανέλαβαν το ρίσκο σημειώνοντας:

«Οι λόγοι προσωπικής ασφαλείας που επικαλείται, ιδιαίτερα στην κρίσιμη συγκυρία της Ολυμπιάδας, αναφερόμενοι και στο πρόσωπο μέλους της κυβερνήσεως, δεν μπορούν προφανώς να αμφισβητηθούν αλλά ούτε να παρακαμφθούν ευχερώς, λόγω του εύρους της σχετικής ευθύνης»...

Πάντως, οι πανεπιστημιακοί δεν ερεύνησαν κατά πόσον ο κ. Τσιτουρίδης είχε -ή όχι- αναφέρει στην Αστυνομία τους κινδύνους ασφαλείας που πιθανολογούσε για το παιδί του και αν είχε ζητήσει σχετική προστασία.
Αποκαλυπτικός, αλλά όχι πειστικός ο πρώην πρύτανης

O πρώην πρύτανης του Παντείου Πανεπιστημίου κ. I. Βαβούρας

Αποκαλυπτική, αν και όχι πειστική, ήταν η διήγηση του πρώην πρύτανη του Παντείου, καθηγητή I. Βαβούρα, στα «NEA», σχετικά με τη μετεγγραφή - σκάνδαλο του γιου του κ. Σ. Τσιτουρίδη. Την παραθέτουμε ολόκληρη:

«Σε όλη τη διάρκεια της θητείας μου στο Πάντειο δεν έκανα ποτέ ρουσφέτι και δεν υπέκυψα σε κανενός είδους πίεση. Όσοι κατά καιρούς ζήτησαν τέτοιες εξυπηρετήσεις, πήραν πόδι. Στη συγκεκριμένη περίπτωση, τον περασμένο Ιούνιο εμφανίστηκε στο Πάντειο ο ίδιος ο υπουργός, κ. Τσιτουρίδης. Παρουσία και του αντιπρύτανη, κ. Τζώνου, μας ενημέρωσε ότι φοβάται σοβαρά για τη ζωή του παιδιού του, που σπουδάζει στην Κρήτη, εν όψει και των Ολυμπιακών Αγώνων. Μας ζήτησε, λοιπόν, να κάνουμε δεκτή την ένσταση για τη μετεγγραφή του - δεν θυμάμαι για ποιον λόγο είχε απορριφθεί η αρχική του αίτηση και ποιους λόγους επεκαλείτο τότε. Στη συνέχεια, συζητήσαμε για το θέμα στο Πρυτανικό Συμβούλιο».

«Ειδικές περιπτώσεις»

«Το θέμα ετέθη ως εξής: ο νόμος για τις μετεγγραφές δίνει την ευχέρεια "αντιμετώπισης ειδικών περιπτώσεων" κοινωνικών λόγων, οπότε νομικά θα μπορούσαμε να στηρίξουμε την αποδοχή της αίτησης. Ωστόσο, το δίλημμα ήταν ηθικό. Για πρώτη φορά, μας είχε ζητηθεί μετεγγραφή ενός φοιτητή - και μάλιστα γιου υπουργού - όχι ως "ρουσφέτι" αλλά για λόγους ασφαλείας. Έρχεται ένας πατέρας και επικαλείται την ασφάλεια του παιδιού του. Τι κάνεις; Μπορείς από πριν να πεις ότι "μας δουλεύει" ή ότι χρησιμοποιεί την υπουργική του ιδιότητα; Αν λοιπόν απορρίπταμε την αίτηση και - ο μη γένοιτο - κάτι συνέβαινε στον νεαρό, θα μας κατηγορούσαν ότι αδιαφορήσαμε για την ασφάλειά του. Αν πάλι την κάναμε δεκτή, υπήρχε κίνδυνος να κατηγορηθούμε ότι υποκύψαμε σε πολιτικές πιέσεις. Συζητήσαμε το θέμα πολλή ώρα και ομόφωνα αποφασίσαμε να αποδεχθούμε τη μετεγγραφή, εν γνώσει τού ότι κινδυνεύαμε να κατηγορηθούμε. Θεωρήσαμε ότι αυτό ήταν προτιμότερο από το να εκθέσουμε σε ενδεχόμενο κίνδυνο τον φοιτητή».

«Δεν υποκύψαμε σε πίεση»

«Σας διαβεβαιώ, ωστόσο, ότι δεν υποκύψαμε σε καμία πίεση, τον κ. Τσιτουρίδη προσωπικά δεν τον γνώριζα και δεν ανήκω καν στον ίδιο ιδεολογικό χώρο, ούτε κανένα όφελος είχαμε. Μάλιστα, ο γιος του εισήχθη ως υπεράριθμος στο Τμήμα Κοινωνιολογίας, δηλαδή δεν κατέλαβε τη θέση κάποιου άλλου παιδιού».

Ο σημερινός πρύτανης

Επίσης, ο σημερινός πρύτανης του Παντείου κ. Στάμος Παπαστάμου επιβεβαίωσε, μιλώντας στα «NEA», ότι στις 18 Ιουνίου 2004 το Πρυτανικό Συμβούλιο του Παντείου έκανε ομόφωνα δεκτή την ένσταση του υιού Τσιτουρίδη για μετεγγραφή, ο οποίος επικαλέστηκε «λόγους ασφαλείας εν όψει των επικείμενων Ολυμπιακών Αγώνων»! Ο κ. Παπαστάμου πρόσθεσε ότι το Πάντειο θα ερευνήσει τώρα την υπόθεση ξανά.

Με ερώτηση στη Βουλή ξέσπασε η θύελλα

Το θέμα της μετεγγραφής - σκάνδαλο αποκάλυψε με ερώτησή της η βουλευτής του ΠΑΣΟΚ κ. Συλβάνα Ράπτη

Το θέμα της μετεγγραφής του υιού Τσιτουρίδη αποκάλυψε χθες η βουλευτής A' Αθήνας του ΠΑΣΟΚ κ. Συλβάνα Ράπτη με ερώτησή της στη Βουλή προς τους υπουργούς Παιδείας και Δημόσιας Τάξης. H κ. Ράπτη, αφού αναφέρει τις προϋποθέσεις περί μετεγγραφών που ορίζει ο νόμος, ρωτά την κ. Γιαννάκου: «Δεδομένου ότι η υπουργική ιδιότητα γονέα φοιτητή δεν αποτελεί τυπικό λόγο μετεγγραφής σύμφωνα με την μέχρι τούδε κείμενη νομοθεσία και καθώς προκαλείται από τέτοιου είδους αποφάσεις και ενέργειες το δημόσιο αίσθημα, προτίθεται να λάβει συγκεκριμένες πολιτικές και διοικητικές πρωτοβουλίες στο πλαίσιο των αρμοδιοτήτων της;».

Επίσης ερωτά τον κ. Βουλγαράκη: «Είχε ζητηθεί παροχή υπηρεσιών ασφαλείας για μέλη οικογενειών του Υπουργικού Συμβουλίου και δεν τις παρείχε, με αποτέλεσμα ο υιός του συγκεκριμένου υπουργού να αισθανθεί ότι πρέπει να ζητήσει μετεγγραφή για λόγους ασφαλείας; Θεωρεί ότι συντρέχουν λόγοι ασφαλείας από τρομοκρατικές ενέργειες στη χώρα ώστε να διακινδυνεύει η ακεραιότητα συγγενών μελών του Υπουργικού Συμβουλίου; Εκτιμά και ο ίδιος, όπως προφανώς και ο πατέρας του συγκεκριμένου φοιτητή, ότι οι παρεχόμενες υπηρεσίες ασφαλείας εκτός πρωτευούσης δεν είναι επαρκείς για να προστατεύσουν τους πολίτες;».

Το υπουργείο Παιδείας από την πλευρά του τήρησε χθες σιγήν ιχθύος για το ζήτημα, παραπέμποντας στις πρυτανικές αρχές του Παντείου και τονίζοντας ότι η κ. Γιαννάκου θα απαντήσει στην ερώτηση της κ. Ράπτη στη Βουλή όταν ελέγξει όλα τα σχετικά στοιχεία.

ΟΛΑ TA ΠΡΑΚΤΙΚΑ ΤΟΥ ΠΡΥΤΑΝΙΚΟΥ ΣΥΜΒΟΥΛΙΟΥ
«Είναι δίκοπο μαχαίρι και για τη φήμη του υπουργού και για τη θέση τη δικιά μας»

Φωτοτυπία τμήματος των πρακτικών του Πρυτανικού Συμβουλίου

Τα πρακτικά του Πρυτανικού Συμβουλίου του Παντείου Πανεπιστημίου Κοινωνικών και Πολιτικών Επιστημών ακαδημαϊκού έτους 2003-2004, κατά τη συνεδρίασή του της 18ης Ιουνίου 2004

«Θέμα 3ο

Φοιτητικά Θέματα

Ενστάσεις

κατά της απόφασης έγκρισης μετεγγραφών ακαδημαϊκού έτους 2003-2004, στο Τμήμα Κοινωνιολογίας

Ο λόγος δίδεται στον Αντιπρύτανη Ακαδημαϊκών Υποθέσεων και Προσωπικού κ. Θ. Τζώνο.

Θ. Τζώνος: Για το θέμα των μετεγγραφών στο Τμήμα Κοινωνιολογίας, υπήρξαν πολλές ενστάσεις επί των οποίων αποφάσισε το Διοικητικό Συμβούλιο του Τμήματος κατά τη συνεδρίασή του της 5-5-2004. Πρώτον αποφάσισε να απορρίψει τις ενστάσεις 23 αιτούντων όπως αναφέρονται κατωτέρω, διότι διαπιστώθηκε ότι η αρχική τους μοριοδότηση ήταν ορθή. Δεύτερον αποφάσισε να απορρίψει μία άλλη κατηγορία 15 αιτούντων διότι διαπιστώθηκε ότι η αρχική τους μοριοδότηση ήταν ορθή και δεν μπορεί να γίνουν δεκτά εκπρόθεσμα δικαιολογητικά. Επίσης προτείνεται η απόρριψη δύο ενστάσεων (των κ...... και κ. Τσιτουρίδη Κυριάκου - Φιλίππου) διότι η αρχική τους μοριοδότηση ήταν ορθή.

«Ο κ. Τσιτουρίδης, ο οποίος είναι γιος του υπουργού Γεωργικής Ανάπτυξης κ. Σάββα Τσιτουρίδη, με την ένστασή του επικαλείται λόγους προσωπικής ασφάλειας. Δεν συντρέχουν λόγοι μοριοδότησής του τυπικά από το Νόμο. Επειδή ο πατέρας του είναι σε θέση πολιτική και επειδή συντρέχουν λόγοι ασφάλειας λόγω των Ολυμπιακών Αγώνων, ζητά να εκτιμήσουμε αυτό το θέμα με στάθμιση των ιδιαιτεροτήτων της Ολυμπιάδας. Προσωπικά διαπιστώνω ότι δεν εμπίπτει στους τυπικούς λόγους που μπορούμε να λάβουμε υπόψη για την μετεγγραφή του, όμως επειδή υπάρχει μία ιδιαιτερότητα λόγω της Ολυμπιάδας και μπορεί να προκύψει πρόβλημα λόγω των αυξημένων κινδύνων, δύσκολα θα μπορούσα να εισηγηθώ την άνευ ετέρου απόρριψη αυτού του αιτήματος». Συνεχίζει αναφερόμενος σε άλλες περιπτώσεις, και καταλήγει:

«Τέλος παρ' ότι έχω κάποιες επιφυλάξεις, για ουσιαστικούς λόγους, προτείνω να δούμε με ευρύτητα πνεύματος το αίτημα του κ. Τσιτουρίδη. Στην ένστασή του ο ίδιος προτίθεται να εκθέσει συγκεκριμένα στοιχεία και αιτιολογήσεις στο αρμόδιο όργανο. Τα στοιχεία προφανώς αφορούν την προσωπική του ασφάλεια. Νομίζω ότι είναι λεπτό το θέμα και πρέπει να το εξετάσουμε με κάποια ευαισθησία».

Πρύτανης: Κατανοώ το ζήτημα όταν ένας υπουργός έχει το παιδί του σε άλλη πόλη. Ο Νόμος προβλέπει λόγους οικονομικούς, υγείας και κοινωνικούς. Ο νομοθέτης δεν μπορεί να προβλέψει ρητά λόγους ασφαλείας. Ενδεχομένως μπορεί να ενταχθούν στους κοινωνικούς λόγους. H θέση μας είναι πολύ δύσκολη. Αν το απορρίψουμε και του συμβεί κάτι, θα μας καταλογισθεί. Αν τον μοριοδοτήσουμε, θα μας καταλογισθεί ότι το κάναμε επειδή είναι τέκνο υπουργού. Όμως το τελευταίο δημιουργεί και λόγους αυξημένης ασφάλειας. Πραγματικά είναι δύσκολο να αποφασίσουμε. Αν το απορρίψουμε αναλαμβάνουμε ευθύνη, αν το κάνουμε δεκτό αναλαμβάνουμε την ηθική ευθύνη, ας μου επιτραπεί ο όρος αυτός, ότι δηλαδή μετεγγράψαμε τον γιο ενός υπουργού.

Θ. Τζώνος: Για τον λόγο αυτό σας το τόνισα ότι η περίπτωση αυτή αφορά τον γιο υπουργού. Για να μην υφίσταται σκέψη ότι το παρασιωπούμε αλλά και για να τονίσω τις ακραίες ενδεχομένως συνέπειες της απόρριψης αιτήματος για το οποίο γίνεται επίκληση ειδικών λόγων ασφαλείας.

Πρύτανης: Κατ' επανάληψη τέκνα μελών του Ελληνικού Κοινοβουλίου ζήτησαν μετεγγραφή, αλλά εμείς τους μεταχειριστήκαμε όπως και τους άλλους υποψηφίους. Είναι όμως η πρώτη φορά που κάποιος επικαλείται λόγους ασφαλείας. Εάν επικαλείτο άλλους λόγους, θα τους εξετάζαμε όπως και για όλους τους άλλους ενδιαφερομένους. Μέχρι τώρα δεν έχουμε ικανοποιήσει κανένα αίτημα, για λόγους άσχετους από αυτό. H επίκληση όμως των λόγων ασφαλείας, στις εξαιρετικά ευαίσθητες συνθήκες των Ολυμπιακών Αγώνων, με φέρνει προσωπικά σε δύσκολη θέση. Όμως τους κατανοώ.

Αντ. Μωυσίδης: Είναι δίκοπο μαχαίρι και για τη φήμη του υπουργού και για τη θέση τη δικιά μας. Σαν γονιός που είμαι, είναι πολύ ευαίσθητο αυτό το θέμα για να μη δείξει κανείς κατανόηση, για την ανησυχία δηλαδή του γονέα για το παιδί του.

Πρύτανης: «Προτιμώ να διασυρθώ, από κάποιους που κακόπιστα θα ερμηνεύσουν την απόφασή μας και δεν γνωρίζουν τους λόγους που επικαλείται και τους οποίους και εμείς δεν μπορούμε να τους αμφισβητήσουμε. Αν τους ίδιους λόγους τους είχε επικαλεσθεί και ο γιος του τάδε Εισαγγελέα που είχε χειρισθεί μία σοβαρή υπόθεση, πάλι δεν θα μπορούσαμε να το αρνηθούμε. Νομίζω λοιπόν ότι πρέπει να μετεγγράψουμε εκτός μοριοδότησης τον κ. Τσιτουρίδη για λόγους προσωπικής του ασφάλειας, με συνεκτίμηση της συγκυρίας των Ολυμπιακών Αγώνων δεδομένου ότι ο Νόμος αφήνει σε τελική ανάλυση στο Πρυτανικό Συμβούλιο να αξιολογήσει τους λόγους που επικαλούνται οι ενδιαφερόμενοι και δεδομένου ότι εμείς δεν μπορούμε να αμφισβητήσουμε τους λόγους ασφαλείας που επικαλείται ο συγκεκριμένος υποψήφιος για μετεγγραφή και να τον μετεγγράψουμε. Αλλωστε, στην εξαιρετικά δύσκολη περίοδο διεθνούς έξαρσης των τρομοκρατικών φαινομένων, θεωρώ παρακινδυνευμένη, για λόγους ανθρωπιστικούς και μόνο, την τυπική απόρριψη ενός ανάλογου αιτήματος και τη συνακόλουθη ανάληψη της συναφούς, έστω ακραίας, ηθικής ευθύνης. Έστω και αν η αποδοχή του αιτήματος αυτού φαίνεται δεκτική παρερμηνείας.

Έτσι, το Πρυτανικό Συμβούλιο με βάση τα όσα ανωτέρω εκτενώς αναπτύχθηκαν κάνει αποδεκτή την αίτηση - ένσταση του κ. Τσιτουρίδη Κυριάκου - Φιλίππου, και αποφασίζει ομόφωνα την μετεγγραφή του στο Τμήμα Κοινωνιολογίας, εκτός μοριοδότησης, θεωρώντας ότι οι λόγοι προσωπικής ασφάλειας που επικαλείται, ιδιαίτερα στην κρίσιμη συγκυρία της Ολυμπιάδας, αναφερόμενοι και στο πρόσωπο μέλους της Κυβερνήσεως, δεν μπορούν προφανώς να αμφισβητηθούν αλλά ούτε και να παρακαμφθούν ευχερώς, λόγω του εύρους της σχετικής ευθύνης.

Ο Πρύτανης

Καθηγητής I. ΒΑΒΟΥΡΑΣ

H Γραμματέας του Πρυτανικού Συμβουλίου

B. ΠΑΠΑΘΑΝΑΣΟΠΟΥΛΟΥ

Ακριβές Αντίγραφο

Αθήνα 23-7-2004

H Γραμματέας του Πρυτανικού Συμβουλίου

B. Παπαθανασοπούλου »

ΣΗΜΕΙΩΣΗ: Από τα πρακτικά «TA NEA» έχουν αφαιρέσει τα ονόματα άλλων φοιτητών οι αιτήσεις των οποίων κρίθηκαν ταυτόχρονα με του κ. Τσιτουρίδη αλλά δεν σχετίζονται με την υπόθεση
  	
Tι λέει ο νόμος για τις μετεγγραφές

Σύμφωνα με τον νόμο, πρώτη προτεραιότητα για μετεγγραφή έχουν οι φοιτητές ή σπουδαστές για τους οποίους συντρέχουν σοβαροί λόγοι υγείας και ακολουθούν αυτοί για τους οποίους συντρέχουν λόγοι οικονομικοί, κοινωνικοί, οικογενειακοί κ.λπ.

Σύμφωνα με τη νομοθεσία, μετεγγραφές από AEI σε AEI με ποσοτικό περιορισμό (σ.σ. υπάρχουν και μετεγγραφές χωρίς περιορισμό που αφορούν όμως πολύτεκνους, κ.λπ.) επιτρέπονται μόνον «για λόγους υγείας, αναπηρίας, οικονομικούς, κοινωνικούς, οικογενειακούς κ.λπ.». Το ποσοστό καθορίζεται από το Τμήμα υποδοχής και δεν μπορεί να είναι μικρότερο του 6% και μεγαλύτερο του 8% επί του αριθμού εισακτέων για το ακαδημαϊκό έτος για το οποίο ζητείται η μετεγγραφή στο Τμήμα αυτό. Πρώτη προτεραιότητα για μετεγγραφή στην περίπτωση αυτή έχουν οι φοιτητές ή σπουδαστές για τους οποίους συντρέχουν σοβαροί λόγοι υγείας και αναπηρίας και ακολουθούν αυτοί για τους οποίους συντρέχουν λόγοι οικονομικοί, κοινωνικοί, οικογενειακοί κ.λπ.

«Η ανωτέρω σειρά», αναφέρει ο νόμος, «δεν έχει απόλυτη έννοια, δηλαδή τα Τμήματα έχουν την ευχέρεια αντιμετώπισης ειδικών περιπτώσεων, λαμβάνοντας πρόνοια ώστε να μην αποκλείεται εκ των προτέρων καμία από τις παραπάνω κατηγορίες δικαιουμένων». H αρμοδιότητα αξιολόγησης των διαφόρων περιπτώσεων μετεγγραφών, η ιεράρχησή τους και η εισήγηση προς το Πρυτανικό Συμβούλιο του ΑΕΙ, το οποίο τελικά αποφασίζει, ανήκει στο Τμήμα όπου ζητείται η μετεγγραφή. Σε αυτή τη διατύπωση περί «ειδικών περιπτώσεων» που αρμόδιο να αξιολογήσει είναι το Πρυτανικό Συμβούλιο, στηρίχθηκε η περίπτωση μετεγγραφής του γιου τού κ. Τσιτουρίδη.
  	
Yποχρεώθηκε να τον διώξει
Mετά τη θύελλα αντιδράσεων ο Πρωθυπουργός «έπαυσε» τον υπουργό Γεωργίας

ΓΙΑΝΝΗΣ Λ. ΠΟΛΙΤΗΣ 	

Μείζον πολιτικό πλήγμα αποτελεί για την κυβέρνηση η χθεσινή απόλυση του υπουργού Γεωργίας Σάββα Τσιτουρίδη από τον K. Καραμανλή μετά τη θύελλα αντιδράσεων που προκάλεσε το σκάνδαλο της μετεγγραφής του γιου τού υπουργού από το Πανεπιστήμιο Κρήτης στο Πάντειο.

Ο K. Καραμανλής υποχρεώθηκε να πάρει χθες το βράδυ την απόφαση για την απομάκρυνση του στενού συνεργάτη και παλιού φίλου του φοβούμενος ότι η υπόθεση αυτή σε συνδυασμό με το βαρύ κλίμα που έχει διαμορφωθεί μετά την πτώση του Σινούκ και τις διεθνείς παρενέργειες της δημοσιονομικής απογραφής θα μπορούσε να πάρει μορφή πολιτικής χιονοστιβάδας για την κυβέρνησή του. Ο κ. Τσιτουρίδης αντικαταστάθηκε με συνοπτικές διαδικασίες από τον έως χθες υφυπουργό Γεωργίας Ευάγγ. Μπασιάκο, αφού ο K. Καραμανλής απέρριψε εισηγήσεις για ευρύ ανασχηματισμό αυτή την ώρα.

H αποπομπή Τσιτουρίδη προκλήθηκε από ερώτηση της βουλευτού του ΠΑΣΟΚ Συλβάνας Ράπτη, η οποία αποκάλυψε πως ο υπουργός ζήτησε τη μετεγγραφή του γιου του επικαλούμενος θέματα... ασφάλειάς του στην Κρήτη, όπου σπούδαζε. Μάλιστα όπως έγινε γνωστό χθες το βράδυ, ο κ. Τσιτουρίδης πέτυχε τη μετεγγραφή του γιου του ύστερα από προσωπική συνάντηση-παρέμβασή του στον πρώην πρύτανη του Παντείου Πανεπιστημίου κ. Βαβούρα. Πάντως, τους λόγους ασφαλείας που επικαλέστηκε ποτέ δεν τους είχε αποκαλύψει στον υπουργό Δημόσιας Τάξης κ. Βουλγαράκη, όπως έγινε χθες γνωστό από κύκλους του υπουργείου. H αποκάλυψη της μετεγγραφής και ο τρόπος με τον οποίο αυτή επιτεύχθηκε προκάλεσε σάλο αντιδράσεων από στελέχη του ΠΑΣΟΚ αλλά και αμηχανία στο Μέγαρο Μαξίμου, που θέλει να εμφανίζει ως κύρια χαρακτηριστικά της νέας κυβέρνησης τη σεμνότητα και την ταπεινότητα.

Απανωτά πλήγματα

Πάντως κορυφαία κυβερνητικά στελέχη παραδέχονται ότι η απομάκρυνση του κ. Τσιτουρίδη δεν επουλώνει το μεγάλο πλήγμα που υπέστη η κυβέρνηση μέσα σε λίγες ημέρες. «Χρειάζονται γενναίες πρωτοβουλίες τις οποίες μπορεί να πάρει μόνον ο ίδιος ο Πρωθυπουργός πριν είναι αργά», έλεγε κορυφαίο στέλεχος της Ρηγίλλης. Σ' αυτό το θέμα αναφέρεται και η χθεσινή ανακοίνωση του ΠΑΣΟΚ, η οποία λέει ότι η απομάκρυνση Τσιτουρίδη δεν είναι ικανή να καλύψει τα μεγάλα προβλήματα της κυβέρνησης και των υπουργών της που γίνονται κάθε μέρα όλο και πιο ορατά.

Πηγές του Μάξιμου ανάφεραν ότι η συζήτηση του κ. K. Καραμανλή με τον πρώην υπουργό έγινε μέσα σε ιδιαίτερα φορτισμένη ατμόσφαιρα καθώς τους δύο άνδρες του συνέδεε φιλία ετών. Ο κ. Σ. Τσιτουρίδης κατά την έξοδό του, αφού ευχαρίστησε τον Πρωθυπουργό, τόνισε: «Σε ό,τι αφορά τους λόγους που με οδήγησαν στην παραίτησή μου, αυτοί είναι προσωπικής και πολιτικής ευθιξίας. Όλες οι άλλες ενέργειες που προκάλεσαν την παραίτησή μου έγιναν απολύτως νόμιμα». Αλλά και ο κ. Θ. Ρουσόπουλος στη συνέχεια απένειμε εύσημα στον κ. Σ. Τσιτουρίδη για τη θητεία του στο υπουργείο λέγοντας ότι στο σύντομο διάστημα που ήταν υπουργός «πέτυχε σπουδαίο έργο».
ΤΟ ΠΡΟΦΙΛ ΤΟΥ Σ. ΤΣΙΤΟΥΡΙΔΗ
Ο πιο ευνοημένος από την ομάδα των «λοχαγών» της N.Δ.

Στέλεχος της ομάδας των λεγόμενων «λοχαγών» της N.Δ., ο αποπεμφθείς υπουργός Αγροτικής Ανάπτυξης και Τροφίμων Σάββας Τσιτουρίδης υπήρξε από τους βουλευτές που στήριξαν ενεργά - στο Συνέδριο του 1997 - την άνοδο του Κων. Καραμανλή στην ηγεσία της κόμματος. Ο 50χρονος βουλευτής Κιλκίς θεωρείται πρόσωπο του περιβάλλοντος του Πρωθυπουργού και η εμπιστοσύνη που του έδειξε ο Κων. Καραμανλής αποτυπώνεται και στο γεγονός ότι σε σχέση με τα υπόλοιπα μέλη της ομάδας των «λοχαγών» ήταν ο πλέον ευνοημένος: ο Σ. Τσιτουρίδης υπουργοποιήθηκε, ενώ άλλα στελέχη των «λοχαγών» είτε δεν μπήκαν στην κυβέρνηση - όπως ο N. Νικολόπουλος - είτε έγιναν υφυπουργοί, όπως ο κ. Αθ. Νάκος. Πολιτική θέση κατέλαβε ο κ. Τσιτουρίδης για πρώτη φορά το 1990, όταν διορίστηκε από την κυβέρνηση Μητσοτάκη περιφερειάρχης Θεσσαλίας, ενώ η άνοδός του στην κομματική ιεραρχία αρχισε μετά το 1996, όταν εξελέγη βουλευτής Κιλκίς και μέλος της K.E. της N.Δ. Με νομικές σπουδές και μεταπτυχιακό στις Πολιτικές Επιστήμες εργάστηκε επί χρόνια σε υπηρεσίες της Ευρωπαϊκής Ένωσης στις Βρυξέλλες, όπου ανέπτυξε και έντονη κομματική δράση (διετέλεσε πρόεδρος της Τοπικής Οργάνωσης της N.Δ. στη βελγική πρωτεύουσα). Τα προηγούμενα χρόνια ήταν συντονιστής του κόμματος για θέματα ΠΕΧΩΔΕ, αλλά ο K. Καραμανλής προτίμησε τελικώς να τον χρησιμοποιήσει σε άλλο υπουργείο.
... Αλλά είπε όχι σε ανασχηματισμό τώρα

Ο κ. K. Καραμανλής δέχθηκε και χθες εισηγήσεις από υπουργούς και στενούς συνεργάτες για ευρύ ανασχηματισμό. Κορυφαία στελέχη του πρότειναν να προχωρήσει σήμερα κιόλας σε αλλαγές οι οποίες θα σηματοδοτούσαν νέο ξεκίνημα, αφού η παραίτηση Τσιτουρίδη τού δίνει την ευκαιρία για μετακινήσεις και απομακρύνσεις υπουργών που δημιουργούν προβλήματα ή δεν παράγουν έργο. Ταυτόχρονα του πρότειναν να ορίσει υπουργό συντονιστή των μελών του Υπουργικού Συμβουλίου. Γι' αυτή τη θέση, όποτε και όταν θεσπιστεί, ακούγονται τα ονόματα των κ.κ. Δ. Σιούφα και E. Μεϊμαράκη. Ο Πρωθυπουργός ωστόσο έκρινε ότι αυτή δεν είναι η κατάλληλη στιγμή για ευρύ ανασχηματισμό διότι θα έδινε την εντύπωση ότι η κυβέρνησή του απέτυχε μέσα σε 6 μήνες. Οι συνεργάτες του κ. K. Καραμανλή που γνωρίζουν τον τρόπο που σκέφτεται και ενεργεί επιμένουν ότι η πρόθεσή του είναι ο ανασχηματισμός να γίνει μετά το τέλος του χρόνου και πιθανότατα πριν ή λίγο μετά την εκλογή Προέδρου της Δημοκρατίας, ώστε να έχει αξιολογήσει πλήρως ικανότητες και συμπεριφορές όλων των υπουργών του. Τα ίδια στελέχη λένε ότι αλλαγές στην κυβέρνηση αλλά και στο περιβάλλον του θα γίνουν μόνο αν συμβούν γεγονότα που δεν του δίνουν άλλη δυνατότητα να περιμένει μέχρι το τέλος του χρόνου.

Nαυάγιο Aλογοσκούφη
Aναδίπλωση στη Bουλή ύστερα από τις αντιδράσεις

ΔΗΜΗΤΡΗΣ ΤΖΑΘΑΣ 	

Σε πλήρη αναδίπλωση υποχρεώθηκε χθες στη Βουλή ο υπουργός Οικονομίας Γ. Αλογοσκούφης, ο οποίος, ενώ στην αρχική του ομιλία «ξεσπάθωσε» κατά του «φαύλου παρελθόντος της αναξιοπιστίας της ελληνικής οικονομίας», λίγο αργότερα και κάτω από τις έντονες αντιδράσεις της αντιπολίτευσης αναγκάσθηκε να παραδεχτεί ότι «η χώρα μας μπήκε με το σπαθί της στην ΟΝΕ».

Ταυτόχρονα, όμως, προανήγγειλε και από το βήμα της Βουλής «σημαντικούς περιορισμούς για το σύνολο της οικονομικής πολιτικής της κυβέρνησης», τους οποίους απέδωσε στο δημοσιονομικό πρόβλημα που - όπως είπε - κληρονόμησε από την προηγούμενη κυβέρνηση. Ωστόσο, παρά τις επίμονες επισημάνσεις του πρώην υπουργού Νίκου Χριστοδουλάκη και άλλων βουλευτών της αξιωματικής αντιπολίτευσης οι οποίοι του ζήτησαν συγκεκριμένα στοιχεία, ο κ. Γ. Αλογοσκούφης απέφυγε να προσδιορίσει σε ποιους τομείς θα κατευθυνθεί αυτή η περιοριστική οικονομική πολιτική.

Επίθεση στο ΠΑΣΟΚ

Ο υπουργός Οικονομίας επιτέθηκε και κατά του Τύπου, ο οποίος - όπως είπε - στηρίζει το ΠΑΣΟΚ, ενώ απέδωσε τα δημοσιεύματα κατά της οικονομικής πολιτικής της κυβέρνησης σε μερίδα του διεθνούς Τύπου.

Πάντως, η πολύωρη συζήτηση στις αρμόδιες κοινοβουλευτικές επιτροπές για την οικονομία διεξήχθη σε υψηλούς τόνους αντιπαράθεσης ανάμεσα στην κυβερνητική παράταξη και την αξιωματική αντιπολίτευση. H παρουσίαση από τον υπουργό του πίνακα της απογραφής οικονομικών μεγεθών από το 2000 μέχρι σήμερα, σύμφωνα με τον οποίο το έλλειμμα της χώρας μας το 2000 έφθανε το 4,1% - συνεπώς η Ελλάδα δεν συγκέντρωνε τα κριτήρια του Μάαστριχτ και δεν έπρεπε να μπει στην ΟΝΕ - προκάλεσε την άμεση αντίδραση των βουλευτών του ΠΑΣΟΚ.

«Τι θα πει η κυβέρνηση αν αμφισβητηθεί η είσοδος της χώρας μας στην ΟΝΕ;», ρώτησε σε έντονο ύφος ο κ. Γ. Φλωρίδης, ενώ ο πρώην υπουργός Μιχάλης Χρυσοχοΐδης συμπλήρωσε: «Κάψατε το καλύτερο χαρτί που σας έδωσε η προηγούμενη κυβέρνηση και ήταν η αξιοπιστία μας στο εξωτερικό».

Στροφή 180 μοιρών

Και ενώ στην αρχική του τοποθέτηση ο κ. Γ. Αλογοσκούφης αρκέστηκε στην κατάθεση του σχετικού πίνακα της απογραφής, κλείνοντας τη δευτερολογία του - υπό το βάρος των καταγγελιών των βουλευτών αλλά και των εντυπώσεων που δημιούργησαν τα ξένα δημοσιεύματα - έκανε στροφή 180 μοιρών. Και δήλωσε: «Με τους κανόνες που ίσχυαν τότε, η Ελλάδα μπήκε με το σπαθί της στην ΟΝΕ. Δεν θα επιτρέψουμε σε κανέναν να αμφισβητήσει τον τρόπο με τον οποίο μπήκε. Αυτή η ιστορία με τα στοιχεία πρέπει να κλείσει εδώ».

Νωρίτερα, ωστόσο, ο υπουργός Οικονομίας είχε κάνει λόγο για «φαύλο παρελθόν αναξιοπιστίας», λέγοντας ότι «θα ήμουν ο ευτυχέστερος όλων αν μπορούσαμε να μην κάνουμε τις αναθεωρήσεις, αλλά έπρεπε να σπάσουμε τον φαύλο κύκλο της αναξιοπιστίας». Όμως και πάλι κατω από τις αντιδράσεις των βουλευτών της αντιπολίτευσης ο κ. Αλογοσκούφης αναγκάστηκε λίγο αργότερα να επισημάνει: «Δεν λέω ότι κανείς έκλεβε ή συνειδητά παραποιούσε τα στοιχεία. Και άλλωστε με έλλειμμα 5% δεν χρεοκοπεί η Ελλάδα. Πρέπει όμως να σεβαστούμε τους κανόνες της ευρωζώνης».

Αυτές όμως δεν ήταν οι μοναδικές αναδιπλώσεις από τις αρχικές του θέσεις που έκανε χθες ο υπουργός Οικονομίας. Στην αρχή της συνεδρίασης επιτέθηκε προσωπικά κατά του προέδρου του ΠΑΣΟΚ, υποστηρίζοντας ότι λίγο πριν αρχίσει το άτυπο συμβούλιο ECOFIN σε δηλώσεις του από τη ΔΕΘ ο κ. Γ. Παπανδρέου προδίκασε το αποτέλεσμά του. «Να του μεταφέρετε την παράκληση να μην παρεμβαίνει όταν η διαδικασία είναι σε εξέλιξη, διότι αποδυναμώνει την οποιαδήποτε διαπραγματευτική θέση της χώρας και παρακαλώ να μην επαναληφθεί», είπε χαρακτηριστικά ο υπουργός.

«Όχι συστάσεις»

H αντίδραση των βουλευτών του ΠΑΣΟΚ ήταν άμεση. Ο πρώην υπουργός Γιάννος Παπαντωνίου ζήτησε από τον κ. Γ. Αλογοσκούφη «να συγκρατήσει την αλαζονεία του», προσθέτοντας πως «ο Γιώργος Παπανδρέου δεν χρειάζεται καμία σύσταση πώς να ασκήσει την αντιπολιτευτική του τακτική».

Έτσι στη δευτερολογία του ο υπουργός Οικονομίας και Οικονομικών έσπευσε να ανασκευάσει διευκρινίζοντας ότι «μάλλον κάποιος από τους συμβούλους του επηρέασε τον πρόεδρο του ΠΑΣΟΚ» και πως η παρατήρηση του κ. Γ. Παπανδρέου δεν είχε καμία συνέπεια στο συμβούλιο ECOFIN.

ΓIΩPΓΟΣ ΠAΠANΔPEΟY
«H κυβέρνηση υπονομεύει καθημερινά την αξιοπιστία της χώρας»

ΓΙΩΡΓΟΣ ΧΡ. ΠΑΠΑΧΡΗΣΤΟΣ 	

Για «καταστροφική λογιστική» κατηγόρησε την κυβέρνηση της Νέας Δημοκρατίας ο πρόεδρος του ΠΑΣΟΚ Γιώργος Παπανδρέου, αναφερόμενος στην περιβόητη απογραφή η οποία, όπως είπε, έχει προκαλέσει τεράστια ζημία στη χώρα διεθνώς. Ο κ. Παπανδρέου ήταν εξαιρετικά αυστηρός με την επιλογή της κυβέρνησης να επιχειρήσει την απογραφή στην οικονομία, σημειώνοντας ότι έγινε «για μικροκομματικούς λόγους» και «υπονομεύει καθημερινά την αξιοπιστία μας». H κυβέρνηση, πρόσθεσε, «αυτοδησφημήστηκε στο εξωτερικό, στο ECOFIN, στην Ευρωπαϊκή Ένωση. Τα αποτελέσματα τα βλέπετε ήδη. Νομίζω τώρα έχει καταλάβει το σφάλμα της, αλλά είναι αργά».

Ο πρόεδρος του ΠΑΣΟΚ ανέφερε ότι «ήταν επιεικής» όταν προ μηνών, καταγγέλλοντας την «απογραφή» που επιχειρούσε η κυβέρνηση της Νέας Δημοκρατίας, δήλωνε ότι «η μη διαφανής απογραφή θα έχει ως αποτέλεσμα πολύ αρνητική δυσφήμηση για τη χώρα». Και συμπλήρωσε ότι «ο διεθνής Τύπος αρχίζει και κάνει έντονη κριτική στην αξιοπιστία της χώρας μας. Για την έλλειψη αυτής της αξιοπιστίας όμως φταίει η ίδια η κυβέρνηση, κανένας άλλος. Κι αυτό θα έχει δυστυχώς πολλές επιπτώσεις αρνητικές για τον πολίτη και την οικονομία».

Ο κ. Παπανδρέου κατηγόρησε την κυβέρνηση ότι λειτουργεί χωρίς πυξίδα, ότι παρουσιάζει αδυναμία και έλλειψη συντονισμού και ότι την πολιτική της τη χαρακτηρίζουν παλινωδίες και υπαναχωρήσεις. Όπως είπε στους έξι - επτά μήνες που βρίσκεται στην κυβέρνηση η N.Δ. παρουσιάζει επίσης έλλειψη προγραμματισμού. Επίσης έκανε ιδιαίτερη αναφορά στις ελληνοτουρκικές σχέσεις κατηγορώντας την κυβέρνηση για «παθητική στάση» στο θέμα των ευρωτουρκικών σχέσεων, «δεν παίρνει πρωτοβουλίες, ούτε είναι μέσα στα πράγματα». Και κατήγγειλε ότι τόσο ο Πρωθυπουργός K. Καραμανλής όσο και ο υπουργός Εξωτερικών Π. Μολυβιάτης «αποσυνδέουν πλήρως τα θέματα αυτά από τις δικές μας υποθέσεις, το Κυπριακό ή το θέμα της υφαλοκρηπίδας (...) Δεν γνωρίζω ποια είναι τελικά η στρατηγική της κυβέρνησης για την επίλυση αυτών των θεμάτων. Είμαστε σε ένα σκοτάδι».

Στη διάρκεια της σύσκεψης που είχε ο κ. Παπανδρέου με τους συντονιστές της Κοινοβουλευτικής Ομάδας χθες το πρωί, ο πρόεδρος του ΠΑΣΟΚ άφησε και πάλι ανοιχτό το θέμα της πρόωρης προσφυγής στις κάλπες τον Μάρτιο, με αφορμή την εκλογή του Προέδρου της Δημοκρατίας. Όπως τόνισε «πρώτος μας στόχος είναι οι δημοτικές εκλογές, και δεύτερος στόχος οι εθνικές εκλογές, εκτός πια κι αν προκύψει κάτι άλλο ενδιάμεσα, οπότε θα δούμε τι θα γίνει».

Το απόγευμα ο κ. Παπανδρέου μίλησε στα μέλη των κλιμακίων του Εθνικού Συμβουλίου Ανασυγκρότησης, τα οποία θα περιοδεύσουν τη χώρα στη διάρκεια του Σαββατοκύριακου, τονίζοντας ότι μέσα από τον κομματισμό της N.Δ. αναδεικνύεται ο «παλιός καλός εαυτός της».
  	
Nτόμινο λιτότητας
Πιέζει η E.E. για μείωση του ελλείμματος από 5,3% του AEΠ το 2004 σε 2,8% για το 2005

ΕΙΡΗΝΗ ΧΡΥΣΟΛΩΡΑ 	

Βαρύ τίμημα κινδυνεύει να πληρώσει η χώρα, μετά τις ανεξέλεγκτες διαστάσεις που προσέλαβε το θέμα της δημοσιονομικής απογραφής. ₼μεση συνέπεια, όπως αναγνωρίζουν τα ίδια τα κυβερνητικά στελέχη, θα είναι η άσκηση έντονων πιέσεων από την Ευρωπαϊκή Ένωση, για δραστικά όσο και πειστικά μέτρα μείωσης του δημοσιονομικού ελλείμματος από τον επόμενο χρόνο - κάτι που συνεπάγεται σκληρή λιτότητα.

Ο φιλόδοξος στόχος που έχει θέσει η κυβέρνηση στον υπό κατάρτιση προϋπολογισμό του 2005, για μείωση του ελλείμματος από 5,3% του ΑΕΠ το 2004 σε 2,8% του ΑΕΠ, δύσκολα θα γίνει πιστευτός και αποδεκτός, ιδίως αν δεν συνοδεύεται από σκληρά μέτρα. Το επόμενο ECOFIN, 21 Οκτωβρίου στο Λουξεμβούργο, θα αποτελέσει μάλλον σκληρή δοκιμασία για την κυβέρνηση, που θα κληθεί να πείσει για την επίτευξη ενός «θαύματος» με μια πολιτική «ήπιας προσαρμογής». Είναι πιθανό το Συμβούλιο Υπουργών ή η Ευρωπαϊκή Επιτροπή να ζητήσουν πρόσθετα μέτρα από την κυβέρνηση, κάτι που προβλέπεται με βάση τη διαδικασία υπερβολικού ελλείμματος, στην οποία έχει ενταχθεί πλέον η χώρα. Και τα μέτρα αυτά δεν μπορεί να είναι άλλα από τη δραστική περικοπή δαπανών, δηλαδή μέτρα λιτότητας.

H πιστοληπτική ικανότητα

₼λλη πιθανή συνέπεια είναι η προοπτική υποβάθμισης της πιστοληπτικής ικανότητας της χώρας από διεθνείς αξιολογητικούς οίκους. Ήδη, το καμπανάκι έχει χτυπήσει η Standard & Poors, προτού καν γνωστοποιηθούν τα στοιχεία του ελλείμματος για όλα τα έτη από το 2000 και τα αντίστοιχα για το ύψος του δημοσίου χρέους. Οι άλλοι οίκοι, συγκεκριμένα οι Moody's και η Fitch, εκπρόσωποι των οποίων αναμένεται να επισκεφθούν την Αθήνα τον Οκτώβριο, θα εκδώσουν τις δικές τους αξιολογήσεις υπό το φως αυτών των νέων στοιχείων, τα οποία ίσως τους επηρεάσουν αρνητικά. Σε περίπτωση που υπάρξει υποβάθμιση, θα αυξηθεί το κόστος δανεισμού της χώρας, επιδεινώνοντας το δημοσιονομικό πρόβλημα.

Κίνδυνος για πρόστιμο

Επίσης, επισημαίνεται ο κίνδυνος να τεθεί από ορισμένους κύκλους στην Ευρωπαϊκή Ένωση θέμα επιβολής προστίμου στη χώρα, με βάση το Σύμφωνο Σταθερότητας, επειδή συστηματικά παραβίαζε το όριο του ελλείμματος από το 2001, χωρίς να λάβει διορθωτικά μέτρα.

Περικοπές χρηματοδοτήσεων

Πιθανολογείται, ακόμη, η επίκληση του Κανονισμού του Ταμείου Συνοχής, σύμφωνα με τον οποίο στις χώρες με κακές δημοσιονομικές επιδόσεις διακόπτεται η έγκριση νέων προγραμμάτων ή η συνέχιση της χρηματοδότησης εγκεκριμένων προγραμμάτων.

Χωρίς «άσους» για το Δ΄ ΚΠΣ

Μία ακόμη, μάλλον βέβαιη, παρενέργεια από την υπόθεση της απογραφής είναι η επιδείνωση της διαπραγματευτικής θέσης της χώρας εν όψει του Δ' Κοινοτικού Πλαισίου Στήριξης.

Όπως είναι φυσικό, μια χώρα με μειωμένη αξιοπιστία, που εμφανίζεται να έχει «κοροϊδέψει» επί χρόνια τους εταίρους της και να έχει εκθέσει τους μηχανισμούς της Κομισιόν με τους οποίους υποτίθεται ότι συνεργαζόταν μέχρι χθες, δεν θα μπορέσει εύκολα να διεκδικήσει ένα καλό κομμάτι από την «πίτα» του κοινοτικού προϋπολογισμού.

ΣTHN EYPΩΠAΪKH ENΩΣH
Διασυρμός από την απογραφή

ΦΙΛΙΟΣ ΣΤΑΓΚΟΣ 	

«Ανεξάρτητο Σώμα που να μπορεί να εγγυηθεί την αξιοπιστία των στοιχείων» τα οποία διαβιβάζει η Ελλάδα στην E.E. ζήτησε από τις Βρυξέλλες ο πρόεδρος της Ευρωπαϊκής Κεντρικής Τράπεζας Ζαν Κλοντ Τρισέ. Ο θόρυβος και οι αντιδράσεις που προκλήθηκαν από τη δημοσιονομική απογραφή της νέας κυβέρνησης και την αναδρομική - από το 2000 - αναθεώρηση του χρέους και του ελλείμματος, θα αργήσουν να καταλαγιάσουν. H γερμανική έκδοση των «Φαϊνάνσιαλ Τάιμς» συνέχισε χθες τον διασυρμό τής χώρας κάνοντας λόγο για «συστηματική» παραπλάνηση των Βρυξελλών από «τη θρασύτητα και τη βλακεία» των προηγούμενων ελληνικών κυβερνήσεων. Έφτασε μάλιστα να παρομοιάσει τους K. Σημίτη και N. Χριστοδουλάκη με Κεντέρη και Θάνου, υπαινισσόμενη ότι με «ντοπαρισμένα» στοιχεία η Ελλάδα υπέκλεψε την είσοδό της στην ΟΝΕ.

Χθες στην Επιτροπή Οικονομικών και Νομισματικών Υποθέσεων του Ευρωκοινοβουλίου, ο κορυφαίος τραπεζίτης χαρακτήρισε «μέγιστο πρόβλημα» την πρόσφατη αναθεώρηση των δημοσιονομικών στοιχείων της Ελλάδας, τονίζοντας ότι δεν είναι η πρώτη φορά που συμβαίνει κάτι τέτοιο. «Πρέπει να είμαστε βέβαιοι ότι τα στοιχεία που δεχόμαστε από τις πρωτεύουσες είναι αληθή» δήλωσε ο κ. Τρισέ και πρόσθεσε ότι «χρειάζεται ένα ανεξάρτητο Σώμα που να μπορεί να εγγυηθεί την αξιοπιστία των στοιχείων αυτών». Ο πρόεδρος της EKT κατέληξε λέγοντας πως αντιλαμβάνεται ότι υπάρχουν προβλήματα τεχνικής υφής που σχετίζονται με τις αμυντικές δαπάνες, «αλλά δεν μπορούμε να δεχόμαστε τις συνεχείς αλλαγές των δημοσιονομικών δεδομένων». H παρέμβαση του κ. Τρισέ έγινε ύστερα από ερώτηση του Βαυαρού Χριστιανοκοινωνιστή ευρωβουλευτή Αλεξάντερ Ράντβαν, ο οποίος έχει ζητήσει η επανεξέταση των ελληνικών δημοσιονομικών να επεκταθεί και στα έτη 1998 και 1999, βάσει των οποίων η Ελλάδα πήρε το εισιτήριο για το ευρώ.

Πριν από δύο εβδομάδες οι υπουργοί Οικονομικών της E.E. είχαν εκφράσει την «εντονότατη ανησυχία» τους για τις αλλεπάλληλες αναθεωρήσεις των ελληνικών δημοσιονομικών μεγεθών και είχαν καλέσει την Επιτροπή να υποβάλει προτάσεις τον Ιούνιο του 2005 «για τη θέσπιση "μίνιμουμ στάνταρ" που θα ενισχύουν την ανεξαρτησία, την ακεραιότητα και την υπευθυνότητα των εθνικών στατιστικών υπηρεσιών των κρατών - μελών». Είχαν αφήσει δε αιχμές για τις μεθοδεύσεις της κυβέρνησης, τονίζοντας ότι «η σύνταξη και η διαβίβαση των δημοσιονομικών στατιστικών δεν πρέπει να είναι ευάλωτες σε πολιτικούς και εκλογικούς κύκλους».

Στο μεταξύ, αρμόδιος κοινοτικός παράγοντας βεβαίωσε χθες ότι από τη στιγμή που η κυβέρνηση αποφάσισε να αναθεωρήσει τα δημόσια λογιστικά της, ήταν υποχρεωμένη να κάνει την αναγωγή και στα προηγούμενα έτη (μέχρι το 2000). «Δεν ήταν όμως υποχρεωμένη να προχωρήσει στην αλλαγή της μεθοδολογίας αναφορικά με τη λογιστική αποτύπωση των εξοπλιστικών δαπανών», αν δηλαδή αυτές θα εμφανίζονται στους ισολογισμούς της κυβέρνησης με την πληρωμή κάθε δόσης ή με την πλήρη αποπληρωμή τής εκάστοτε παραγγελίας.

Tο... κοκτέιλ της μακροζωίας
Mεσογειακή διατροφή, λίγο αλκοόλ, λίγη άσκηση, καθόλου τσιγάρο χαρίζουν χρόνια

ΡΟΥΛΑ ΤΣΟΥΛΕΑ 	

H μεσογειακή διατροφή σε συνδυασμό με λίγο αλκοόλ την ημέρα, λίγη άσκηση και καθόλου τσιγάρο μπορεί να χαρίσει πολλά και καλά χρόνια στη ζωή, καθώς μειώνει κατά 65% τις πιθανότητες θανάτου από κάθε αιτία.

Ωστόσο, οι τέσσερις αυτοί παράγοντες παράσχουν και μεμονωμένα σημαντική προστασία από την καρδιοπάθεια, τον καρκίνο, τα εγκεφαλικά και τα άλλα δεινά που σχετίζονται με τον σύγχρονο τρόπο ζωής. Όσοι, πάντως, κατορθώνουν να υιοθετήσουν όλο το «πακέτο», είναι με διαφορά οι πιο κερδισμένοι απ' όλους.

Αυτό αποκαλύπτει μία νέα μελέτη, η οποία βασίζεται σε στοιχεία από έρευνες σε 11 ευρωπαϊκές χώρες, μεταξύ των οποίων και η Ελλάδα. Όπως έδειξε η μελέτη, που δημοσιεύθηκε σε μία από τις μεγαλύτερες ιατρικές επιθεωρήσεις του κόσμου, την JAMA, η μεσογειακή διατροφή από μόνη της μειώνει κατά 23% τον κίνδυνο θανάτου από κάθε αιτία. Αντίστοιχα, η μέτρια κατανάλωση αλκοόλ τον μειώνει κατά 22%, η συστηματική άσκηση κατά 37% και η αποφυγή του καπνίσματος κατά 35%.

Μισή ώρα άσκηση

H πρακτική εφαρμογή των προαναφερθέντων δεν είναι τόσο δύσκολη όσο φαίνεται. Συστηματική άσκηση σημαίνει, σύμφωνα με τους ερευνητές, να ασχολείται ένας άνθρωπος μισή ώρα την ημέρα με μία ελαφρώς κοπιώδη φυσική δραστηριότητα, όπως το περπάτημα με ταχύ βήμα, η ποδηλασία, ακόμα και η κηπουρική. H μέτρια κατανάλωση αλκοόλ, από την άλλη, σημαίνει μέχρι 30 γραμμάρια καθαρού αλκοόλ την ημέρα (αντιστοιχούν σε περίπου τέσσερα ποτηράκια κρασί), ενώ η αποφυγή του καπνίσματος συμπεριλαμβάνει και όσους έχουν «κόψει» το κάπνισμα τα τελευταία 15 χρόνια, επειδή έπειτα από τόσα χρόνια «αποχής» οι κίνδυνοι για την υγεία εξισώνονται με αυτούς των ουδέποτε καπνιστών.

Φρούτα και λαχανικά

Όσον αφορά τη διατροφή, αυτή πρέπει να είναι πλούσια σε φρούτα, λαχανικά, όσπρια και ξηρούς καρπούς, σχετικά φτωχή σε κρέας και προϊόντα κρέατος, και να περιέχει ελαιόλαδο ως πρόσθετο λίπος αντί για όλα τα άλλα είδη.

«H μελέτη αυτή επιβεβαιώνει τα ευρήματα παλαιοτέρων που έχουν δείξει πως η μεσογειακή διατροφή μπορεί να αυξήσει την επιβίωση τόσο των ηλικιωμένων όσο και του γενικού πληθυσμού», σχολιάζει η Αντωνία Τριχοπούλου, αναπληρώτρια καθηγήτρια Προληπτικής Ιατρικής και Διατροφής στην Ιατρική Σχολή του Πανεπιστημίου Αθηνών, η οποία ήταν επικεφαλής του ελληνικού τμήματος της μελέτης των 11 ευρωπαϊκών χωρών. «Και η καλύτερη "έκδοση" της μεσογειακής διατροφής είναι η παραδοσιακή, ελληνική διατροφή».

Τη νέα μελέτη υπογράφουν ερευνητές από την Ολλανδία, τη Γαλλία, την Ισπανία και την Ιταλία. Οι ερευνητές χρησιμοποίησαν στοιχεία τόσο από τη μελέτη των 11 ευρωπαϊκών χωρών όσο και από μία άλλη, που διεξήχθη σε τρεις από τις 11 (τη Φινλανδία, την Ιταλία και την Ολλανδία).

Όλοι άνω των 65 ετών

Στις μελέτες αυτές συμμετείχαν περισσότεροι από 2.300 άνδρες και γυναίκες, οι οποίοι ήσαν άνω των 65 ετών όταν απάντησαν για πρώτη φορά στα ερωτηματολόγια των ερευνητών, ενώ οι ειδικοί παρακολουθούσαν την πορεία της υγείας τους επί 10 χρόνια.

Στο τέλος της δεκαετίας, 935 εθελοντές είχαν πεθάνει - 371 από εγκεφαλικό ή καρδιοπάθεια, 233 από καρκίνο και οι υπόλοιποι από άλλες αιτίες. Όταν οι ερευνητές συνέκριναν τον τρόπο ζωής όσων πέθαναν και όσων επέζησαν, τα οφέλη του υγιεινού τρόπου ζωής έγιναν κάτι παραπάνω από εμφανή, καθώς περισσότερο από το 60% των θανάτων είχαν καταγραφεί μεταξύ όσων δεν ακολουθούσαν καμία από τις τέσσερις ζωτικές παραμέτρους.
Προστατεύει και τους νέους

Παρ' όλο που η νέα μελέτη βασίζεται σε στοιχεία για μεγάλης ηλικίας άτομα, παλαιότερες μελέτες έχουν δείξει πως εξίσου, αν όχι περισσότερο, προστατευμένοι είναι και οι νεώτεροι που υιοθετούν καλές συνήθειες. «Σε μία δική μας μελέτη, την EPIC, που δημοσιεύθηκε πέρυσι, δείξαμε πως η μεσογειακή διατροφή αυξάνει και την επιβίωση των νέων, αφού τα στοιχεία αφορούσαν άτομα ηλικίας 25 ετών και άνω», επισημαίνει η Αντνωνία Τριχοπούλου, αναπληρώτρια καθηγήτρια της Ιατρικής Σχολής Αθηνών. «Στην πραγματικότητα, εμείς οι Έλληνες είμαστε ακόμα πιο προστατευμένοι από τους ξένους όταν τρώμε παραδοσιακά, επειδή έχουμε πολύ μεγαλύτερη ποικιλία λαχανικών και φρούτων στη διάθεσή μας, ενώ τρώμε μόνο ελαιόλαδο». Όντως, τα ευρήματα της EPIC για τους Έλληνες που δημοσιεύθηκαν σε μία άλλη κορυφαία ιατρική επιθεώρηση, τη NEJM, έδειξαν πως η μεσογειακή διατροφή μειώνει σε εμάς κατά 25% τη γενική θνησιμότητα, ενώ οι επιμέρους μειώσεις είναι 33% για τους θανάτους από στεφανιαία νόσο και 24% γι' αυτούς από καρκίνο.
  	
Tραμ 24 ώρες - Mετρό 21 ώρες
Παραμένουν οι Ολυμπιακοί ρυθμοί στις συγκοινωνίες της Aθήνας

ΚΩΣΤΑΣ ΝΤΕΛΕΖΟΣ 	

Σε... Ολυμπιακούς ρυθμούς θα συνεχίσουν να κινούνται από τις αρχές Οκτωβρίου όλα τα μέσα μαζικής μεταφοράς της Αθήνας. Ορισμένα από τα μέτρα που είχαν εφαρμοστεί κατά τη διάρκεια των Ολυμπιακών και των Παραολυμπιακών Αγώνων στις αστικές συγκοινωνίες της πρωτεύουσας διατηρούνται σε ισχύ.

«Στη διάρκεια των Ολυμπι-ακών Αγώνων μία στις δύο μετακινήσεις έγινε με τα μέσα μαζικής μεταφοράς και αυτό θα πρέπει να συνεχιστεί», λένε οι αρμόδιοι του Οργανισμού Αστικών Συγκοινωνιών της Αθήνας (ΟΑΣΑ).

Για την υλοποίηση του στόχου αυτού το υπουργείο Μεταφορών, σε συνεργασία με τα υπουργεία Δημόσιας Τάξης και ΠΕΧΩΔΕ, θα προχωρήσει στη λήψη συγκεκριμένων μέτρων, τα οποία θα ανακοινωθούν στις αρχές του ερχόμενου μήνα. Ανάμεσά τους θα περιλαμβάνεται και η νέα ενιαία τιμολογιακή πολιτική για όλα τα αστικά μέσα μαζικής μεταφοράς (π.χ. μία κάρτα απεριορίστων διαδρομών για λεωφορεία, τρόλεϊ, Μετρό, Ηλεκτρικό, Τραμ και Προαστιακό).

Το Τραμ θα λειτουργεί ολόκληρο το 24ωρο, ενώ σε 24ωρη βάση θα συνεχίσουν να λειτουργούν πέντε γραμμές λεωφορείων και τρόλεϊ.

Τα υπόλοιπα μέσα σταθερής τροχιάς (Ηλεκτρικός, Μετρό, Προαστιακός) θα λειτουργούν από τις 5 το πρωί έως τις 2 μετά τα μεσάνυχτα.

Οι λεωφορειολωρίδες

Το υπουργείο Μεταφορών σχεδιάζει να επεκτείνει το δίκτυο των λεωφορειολωρίδων, οι οποίες θα χρησιμοποιούνται μόνο από τα λεωφορεία και τα τρόλεϊ.

Από την πλευρά του το ΥΠΕΧΩΔΕ μελετά την οριστική κατάργηση σχεδόν όλων των αριστερών στροφών στις μεγάλες οδικές αρτηρίες της Αθήνας (π.χ. Κηφισίας, Βασ. Σοφίας, Βασ. Κωνσταντίνου κ.λπ.), οι οποίες άλλωστε έχουν τεθεί εκτός λειτουργίας από την αρχή των Ολυμπιακών Αγώνων. Το όλο θέμα μελετούν οι συγκοινωνιολόγοι του ΥΠΕΧΩΔΕ, οι οποίοι μέχρι το τέλος Σεπτεμβρίου θα εισηγηθούν αναλυτικά για τις αριστερές στροφές οι οποίες θα καταργηθούν.
Προχωρούν οι δημοτικές συγκοινωνίες με εισιτήριο

Ο υπουργός Μεταφορών Μιχάλης Λιάπης άρχισε χθες διάλογο με τους εκπροσώπους της Τοπικής Αυτοδιοίκησης για τον σχεδιασμό του νέου συγκοινωνιακού χάρτη της Αθήνας.

H κυβέρνηση, όπως αποκάλυψαν χθες «TA NEA», σχεδιάζει να αναθέσει συγκοινωνιακό έργο στους δήμους, παρέχοντάς τους και τη δυνατότητα να κόβουν εισιτήρια.

Σε πρώτη φάση θα προωθηθεί η δημιουργία εκτεταμένου δικτύου δημοτικών και διαδημοτικών συγκοινωνιών, την ευθύνη του οποίου θα έχουν οι Οργανισμοί Τοπικής Αυτοδιοίκησης (ΟΤΑ).

Για τις μετακινήσεις αυτές οι δήμοι θα εισπράττουν πλέον κόμιστρο (θα καθιερωθεί με ειδική ρύθμιση), εν αντιθέσει με ό,τι ισχύει τώρα που διά νόμου οι δημοτικές συγκοινωνίες είναι δωρεάν.

  	
Άρχισαν πάλι να σκάβουν
Mετακινήσεις μετ' εμποδίων για τους επισκέπτες των Παραολυμπιακών

ΜΑΝΟΣ ΧΑΡΑΛΑΜΠΑΚΗΣ 	

Δρόμοι και πεζοδρόμια στην Αθήνα σκάβονται και πάλι, παρότι διανύουμε μόλις την πέμπτη μέρα των Παραολυμπιακών Αγώνων! Πολλά από τα έργα εκτελούνται κοντά σε ξενοδοχεία, μουσεία και άλλες τουριστικές περιοχές, έτσι προκαλούνται προβλήματα στις μετακινήσεις των επισκεπτών, ιδιαίτερα των πολιτών με κινητικές δυσκολίες.

Βιολέτα Ρηγοπούλου: «Τουρίστες που έρχονται στο κατάστημα από τα κοντινά ξενοδοχεία για να εμφανίσουν φιλμ διαμαρτύρονται ότι δυσκολεύονται να φθάσουν έως εδώ λόγω των έργων στην περιοχή», λέει η κ. Ρηγοπούλου, η οποία διατηρεί φωτογραφείο στην οδό Σπ. Μερκούρη

Μετά τη μικρή ανάπαυλα των Ολυμπιακών Αγώνων, τα έργα άρχισαν ξανά στην Αθήνα. Εργασίες πλακοστρώσεων, συνδέσεων φυσικού αερίου και από άλλους Οργανισμούς Κοινής Ωφελείας εκτελούνται στην οδό Πανεπιστημίου, το Παγκράτι, την Κυψέλη, το Θησείο. Ενδεικτική είναι η περίπτωση στη συμβολή των οδών Σπ. Μερκούρη και Μιχαλακοπούλου. Τα πεζοδρόμια που είχαν ανακατασκευαστεί λίγες ημέρες προτού αρχίσουν οι Ολυμπιακοί, σκάβονται ξανά σε δύο σημεία λόγω έργων για το φυσικό αέριο. «Όταν δεν υπάρχει σωστός προγραμματισμός, αυτά συμβαίνουν. Πολλοί τουρίστες που έρχονται στο κατάστημά μας από τα κοντινά ξενοδοχεία για να εμφανίσουν φιλμ, διαμαρτύρονται ότι δυσκολεύονται να... φτάσουν αφού τους εμποδίζουν τα μπάζα και τα διαλυμένα πεζοδρόμια», λέει στα «NEA» η κ. Βιολέτα Ρηγοπούλου, που διατηρεί φωτογραφείο επί της οδού Σπ. Μερκούρη.

Σε κάθε γειτονιά

Έργα φυσικού αερίου γίνονται σχεδόν σε κάθε γωνιά της Αθήνας - στο Παγκράτι, τα Ιλίσια, το Θησείο, την Κυψέλη. Όπως τονίζεται από την Εταιρεία Παροχής Αερίου, «τα έργα άρχισαν ξανά από την 1η Σεπτεμβρίου, διότι η συμφωνία που είχαμε κάνει με το υπουργείο Πολιτισμού έλεγε ότι απαγορεύονταν έως 31 Αυγούστου». H εταιρεία συμπληρώνει μάλιστα, διαμέσου της υπεύθυνης δημοσίων σχέσεων κ. Λαλαγιάννη, ότι δεν προκαλείται πρόβλημα στους Παραολυμπιακούς, αφού τα έργα δεν γίνονται κοντά στα στάδια. Ακόμη και στην καρδιά της Αθήνας, την Πανεπιστημίου και τη Φειδίου, εκτελούνται εργασίες.

«Είναι αξιοπερίεργο γιατί γίνονται τώρα οι εργασίες. Δεν θα μπορούσαν να αρχίσουν λίγες μέρες αργότερα, όταν τελειώσουν και οι Παραολυμπιακοί;», διαμαρτύρεται από την πλευρά του ο αντιπρόεδρος του Πανελλαδικού Συνδέσμου Παραπληγικών και Κινητικά Αναπήρων κ. Γρηγόρης Μούσιος. «Τα έργα προκαλούν μεγάλα προβλήματα στις μετακινήσεις ανθρώπων με αναπηρία, οι οποίοι έχουν έλθει απ' όλον τον κόσμο στην Αθήνα για τους Παραολυμπιακούς», συμπληρώνει.

ΔΗΜΟΣ ΑΘΗΝΑΙΩΝ
Μόλις τελειώσουν οι Αγώνες θα είναι έτοιμα και τα έργα...

Έργα πραγματοποιεί και ο Δήμος Αθηναίων. H οδός Παπαδιαμαντοπούλου άρχισε να σκάβεται από χθες για να βελτιωθεί η προσβασιμότητα στα πεζοδρόμια και οι εργασίες θα ολοκληρωθούν στο τέλος του μήνα. Όταν δηλαδή θα τελειώσουν και οι Αγώνες!

Ο αντιδήμαρχος του Δήμου Αθηναίων κ. Χρόνης Ακριτίδης υποστηρίζει πάντως ότι αυτήν την περίοδο δεν θα γίνουν σκαψίματα και ότι δίνει άδειες για έργα σε ΔΕΗ και ΟΤΕ μόνο αν τα περιστατικά αφορούν βλάβες.

«Kόβουν» το μαθητικό σινεμά!
Tο «Πάμε σινεμά;», το πρόγραμμα-φεστιβάλ που στήριζε και αναδείκνυε τις μαθητικές ταινίες, τέσσερα χρόνια τώρα, «κόβεται» λόγω... κόστους

ΠΑΥΛΟΣ ΚΑΓΙΟΣ 	


Πάνω από τετρακόσιες μαθητικές ταινίες «γεννήθηκαν» από τότε που ξεκίνησε το πρόγραμμα-φεστιβάλ «Πάμε σινεμά;»

Όνειρο ήταν και πάει. Το «Πάμε σινεμά;», ένα από τα καλύτερα πολιτιστικά προγράμματα για τη νέα γενιά, που επί τέσσερα χρόνια το αποθέωνε με τη συμμετοχή της, δεν θα γίνει του χρόνου - και το πιο πιθανό ποτέ ξανά!

«Το υπουργείο Παιδείας αδιαφόρησε για το πρόγραμμα και το υπουργείο Πολιτισμού αποφάσισε την αναστολή του - μέσω του υφυπουργού Πολιτισμού Πέτρου Τατούλη. Και το Φεστιβάλ Κινηματογράφου Θεσσαλονίκης δεν μπορούσε να αναλάβει το κόστος (600.000 ευρώ) της διοργάνωσής του», έλεγε χθες το απόγευμα στα «NEA» ο διευθυντής του Φεστιβάλ Θεσσαλονίκης Μισέλ Δημόπουλος, από το Παρίσι όπου βρίσκεται για επιλογή ταινιών ώστε να τις εντάξει στο φετινό φεστιβάλ (19-28/11).

Επιβεβαιώνοντας φόβους μας για την κατάργηση του «Πάμε σινεμά;» («TA NEA», 7/7/2004) έστειλαν χθες επιστολή προς τον Πρωθυπουργό 41 σκηνοθέτες-εκπαιδευτές των μαθητών που είχαν πάρει μέρος στα προγράμματα και αναφέρουν: «Από το 1999 που ξεκίνησε το "Πάμε σινεμά;" - εκπαιδευτικό πρόγραμμα για τον κινηματογράφο στα σχολεία - έως το 2004, όλοι εμείς οι σύμβουλοι σκηνοθέτες που συμμετείχαμε σ' αυτό βρεθήκαμε δίπλα σε 77.202 μαθητές 601 Λυκείων από όλη τη χώρα που δημιούργησαν 446 ταινίες! Παράλληλα συμμετείχαν στο πρόγραμμα 156.464 μαθητές από 2.364 Δημοτικά σχολεία!

Όταν ξεκίνησε το "Πάμε σινεμά;" δεν μπορούσαμε να εκτιμήσουμε την εκπαιδευτική σημασία του ούτε να φανταστούμε τη θεαματική εξέλιξή του και την ενθουσιώδη υποδοχή που έτυχε από την εκπαιδευτική κοινότητα, αλλά και από σύσσωμο τον κινηματογραφικό κόσμο. Το "Πάμε σινεμά;" αγκαλιάστηκε και από τις τοπικές κοινωνίες ακόμα και σε απομακρυσμένες και παραμεθόριες περιοχές (από την Ήπειρο ώς τα νησιά του Αιγαίου και από τη Θράκη ώς την Κρήτη), αλλά και τον απόδημο Ελληνισμό (ΗΠΑ και Γερμανία). Θέλουμε να πιστεύουμε ότι τα αρμόδια υπουργεία Παιδείας και Πολιτισμού όχι μόνο θα συνεχίσουν το πρόγραμμα αλλά θα αναλάβουν και τις κατάλληλες πρωτοβουλίες για να το εδραιώσουν στον χώρο της παιδείας».

Επόμενο είναι, λοιπόν, να αισθάνεται δικαιωμένος - αν και πικραμένος - ο Αντώνης Κιούκας ο οποίος ήταν υπεύθυνος για το «Πάμε σινεμά;» και πριν από δύο μήνες είχε υποβάλει την παραίτησή του και χθες μας είπε: «H απόφαση κατάργησης του "Πάμε σινεμά;" στερεί τους μαθητές από τη δυνατότητα να μάθουν τα μυστικά μιας τέχνης. Το πρόγραμμα αυτό ήταν ένα "γλωσσικό μάθημα" οπτικοακουστικής εκπαίδευσης σε ένα σύστημα που δεν φημίζεται για τα ανοίγματά του στον παλμό της κοινωνίας».
Αδικαιολόγητη απόφαση

Γιώργης Γιατρομανωλάκης: «Το σχολείο δεν είναι μόνο οι τοίχοι μιας τάξης και τα βιβλία της κάθε χρονιάς. Βρίσκω αδικαιολόγητη την απόφαση να καταργηθεί ένα εκπαιδευτικό πρόγραμμα σαν το "Πάμε σινεμά;" που δίνει κίνητρα δημιουργίας στους νέους. Όπως η γυμναστική, η εκδρομή, το κομπιούτερ είναι εκπαιδευτικά προγράμματα, έτσι και η γνωριμία των μαθητών με την τέχνη του κινηματογράφου αποτελεί μέτρο σύγχρονης αντίληψης για το τι σημαίνει πολύπλευρη εκπαίδευση. H δικαιολογία "δεν υπάρχουν χρήματα'' δεν ευσταθεί, καθώς εκατομμύρια ευρώ σπαταλιούνται σε ανατύπωση άχρηστων εντύπων ή Ολυμπιακών φυλλαδίων που πηγαίνουν στα σκουπίδια».

Θόδωρος Αγγελόπουλος: «Δεν υπάρχουν χρήματα και πρωταρχικά σημασία έχει να γίνει το Φεστιβάλ Κινηματογράφου της Θεσσαλονίκης. Αν πάνε καλά τα πράγματα, πρέπει να συνεχιστεί και το εκπαιδευτικό πρόγραμμα «Πάμε σινεμά;» που γνωρίζει τα μυστικά της τέχνης του σινεμά στα νέα παιδιά. Τίποτα, ακόμα, δεν είναι οριστικά αποφασισμένο. Να σκεφτείτε ότι υπάρχει πρόβλημα και με τα Κρατικά Βραβεία Ποιότητας Κινηματογράφου, τα οποία όμως θα δοθούν κανονικά».

ΓIΩPΓΟΣ KAPAMHNAΣ: AΠΟΘEΩΘHKE ΓIA TH ΔEYTEPH ΘEΣH
Σφαίρα από ασήμι

ΓΙΩΡΓΟΣ ΡΟΥΣΑΚΗΣ 	


«Ήταν δάκρυα χαράς γιατί είχα δουλέψει σκληρά για το μετάλλιο και πέτυχα κάτι που θα είναι φάρος στη ζωή μου από εδώ και πέρα», δήλωσε ο Γιώργος Καραμηνάς, ο οποίος χάρισε χθες στην Ελλάδα το ασημένιο μετάλλιο στη σφαιροβολία

Τετραπληγικός αλλά με τεράστια θέληση και απόφαση για δουλειά, ο Γιώργος Καραμηνάς χάρισε χθες στην Ελλάδα το ασημένιο μετάλλιο στη σφαιροβολία της κατηγορίας F 52 και δίκαια αποθεώθηκε από 15.000 θεατές, οι οποίοι απέδειξαν ότι οι Έλληνες ξέρουν να εκτιμούν τις μεγάλες στιγμές του αθλητισμού.

Το αγώνισμα της σφαιροβολίας για παραπληγικούς είναι από τα πιο επίπονα για αθλούμενους και κριτές και χρονοβόρα, αφού οι μετέχοντες φθάνουν στη βαλβίδα της σφαιροβολίας με το καροτσάκι τους και με τη βοήθεια ειδικευμένου προσωπικού τοποθετούνται καθιστοί σε σταθερή βάση, ενώ έχουν το ένα χέρι δεμένο σε σταθερή κολόνα για να μπορούν να εκτινάξουν τη σφαίρα με το άλλο, χωρίς να κινδυνεύουν να πέσουν.

Οι έξι βολές εκτελούνται ανά τρεις σε δύο «δόσεις» και έτσι η τοποθέτηση του αθλητή στον σταθερό βατήρα γίνεται μόνο δύο φορές, αλλά το αγώνισμα χρειάζεται ένα τρίωρο για να ολοκληρωθεί.

Στον χθεσινό αγώνα ο Γιώργος Καραμηνάς, ο οποίος κατέκτησε το πρώτο του Ολυμπιακό μετάλλιο ενώ είχε κατακτήσει και την 4η και την 5η θέση στη σφαιροβολία, τη δισκοβολία και το ακόντιο σε Ατλάντα, Σίδνεϊ, σημείωσε την καλή βολή (8,51 μ. - ατομικό ρεκόρ) στη 2η προσπάθεια και «τράβηξε» πολλή αγωνία μέχρι το τέλος, αφού ο Νεοζηλανδός Μάρτιν με 9,34 μ. (παγκόσμιο ρεκόρ) επίσης στη 2η προσπάθεια είχε εξασφαλίσει το χρυσό μετάλλιο και απειλούσαν και άλλοι αθλητές. Τρίτος τελικά ήταν ο Γερμανός Γκλάγκλα με 6,30 μ., ενώ στο ίδιο αγώνισμα άλλοι δύο Έλληνες μπήκαν στην οκτάδα, ο Ζαχαρίας Φωστήρας 6ος με 7,90 μ. και ο Πολυχρόνης Χρονόπουλος 7ος με 7,30 μ.

ΔΑΚΡΥΑ ΧΑΡΑΣ

Στο τέλος του αγώνα ο Γιώργος Καραμηνάς ξέσπασε σε δάκρυα, αλλά όπως τόνισε «ήταν δάκρυα χαράς γιατί είχα δουλέψει σκληρά για το μετάλλιο στους Ολυμπιακούς Αγώνες στη χώρα μου και πέτυχα κάτι που θα είναι φάρος στη ζωή μου από εδώ και πέρα».

Ακόμη, χθες στον στίβο, ο 22χρονος Αριστοτέλης Μαρίνος έφτασε κοντά στο μετάλλιο στα 100 μ. (4ος της κατηγορίας T 38 με 11.70, ενώ το χάλκινο πήρε ο Τυνήσιος Τσίντα με 11.64). Θέση στην εξάδα στα 100 μ. γυναικών (T 36) κατέκτησε η Ελένη Σαμαριτάκη (6η με 15.78).

*** Πλην στίβου και κολύμβησης οι Έλληνες αθλητές είχαν καλά πλασαρίσματα χθες στους Παραολυμπιακούς Αγώνες. Στην άρση βαρών σε πάγκο ο Γκρέμισλαβ Μωυσιάδης πήρε την 5η θέση στα 60 κιλά ανυψώνοντας 165 κιλά, στην τοξοβολία η ₼ννα Τζήκα προκρίθηκε στα ημιτελικά της κατηγορίας στάντινγκ γυναικών, νικώντας την Πολωνέζα Βόλακ με 130-128, ενώ στην ιστιοπλοΐα οι Βασίλης Χριστοφόρου, Νίκος Πατεράκης, Γιώργος Δεληκούρας στα σκάφη Sonar πήραν την 7η θέση στην 8η ιστιοδρομία και ανέβηκαν στην 8η θέση της γενικής κατάταξης.

  	
για τους παγετώνες
Λειώνουν γρηγορότερα και αλλάζουν το κλίμα της Γης

H κατάρρευση ενός μεγάλου κομματιού παγετώνα στην Ανταρκτική πριν από δύο χρόνια έχει προκαλέσει ξαφνική μετακίνηση των παγετώνων της περιοχής, με ενδεχομένως σοβαρές συνέπειες στη στάθμη των θαλασσών του πλανήτη.

Πρόσφατη έρευνα από τη NASA αποκάλυψε ότι οι γειτονικοί παγετώνες, τους οποίους το κομμάτι που αποκόπηκε κρατούσε ακινητοποιημένους, τώρα κινούνται ελεύθερα και 8 φορές ταχύτερα από όσο μετακινούνταν πριν από την αποκόλληση του παγετώνα Λάρσεν, στην Ανταρκτική χερσόνησο, ο οποίος πριν από δύο χρόνια πλημμύρισε τη θάλασσα Βέντελ με 500 δισ. τόνους πάγου.

H ανακάλυψη δείχνει ότι το φαινόμενο του θερμοκηπίου θα μπορούσε να επιφέρει σημαντική άνοδο της στάθμης των θαλασσών πολύ πιο γρήγορα από όσο νόμιζαν αρχικά οι επιστήμονες, καθώς επιταχύνεται η πορεία των παγετώνων προς τους ωκεανούς. Ο παγετώνας Λάρσεν αποκολλήθηκε σε διάστημα 35 ημερών το 2002 - κάτι που οι περισσότεροι επιστήμονες αποδίδουν στο φαινόμενο του θερμοκηπίου. H Ανταρκτική χερσόνησος έχει γίνει κατά 2,5 βαθμούς Κελσίου θερμότερη τα τελευταία 50 χρόνια. Το 1995 είχε αποκοπεί άλλο ένα κομμάτι του παγετώνα Λάρσεν.

H αποκόλληση του παγετώνα, πάχους 220 μέτρων, δεν είχε καθεαυτή επιπτώσεις στη στάθμη της θάλασσας, καθώς επέπλεε ήδη στον ωκεανό. Όμως, οι ειδικοί είχαν προβλέψει από τότε ότι αυτός ο παγετώνας, που λειτουργούσε σαν «φρένο» για τους εσωτερικούς παγετώνες, θα τους απελευθέρωνε, με συνέπεια την άνοδο της στάθμης των θαλασσών λόγω της τήξης των πάγων.

Αυτή ακριβώς τη συνέπεια επιβεβαιώνουν τώρα δύο έρευνες της NASA, η οποία χρησιμοποίησε δορυφορική φωτογράφηση για να χαρτογραφήσει τη ροή των παγετώνων της περιοχής. Οι επιστήμονες συνέκριναν φωτογραφίες πέντε παγετώνων που είχαν ληφθεί το 2000, πριν από την κατάρρευση του Λάρσεν, και το 2003, μετά την αποκόλλησή του και υπολόγισαν την ταχύτητα της ροής τους. Και οι δύο έρευνες, που δημοσιεύονται στις «Επιστολές Γεωφυσικής Επιθεώρησης», ανακάλυψαν αποδείξεις έντονης επιτάχυνσης. Οι παγετώνες Χεκτόρια, Γκριν και Έβανς ταξίδευαν οκτώ φορές ταχύτερα το 2003 από ό,τι το 2000, ενώ οι παγετώνες Τζόρουμ και Κρέιν είχαν διπλάσια ταχύτητα στις αρχές του 2003 και τριπλάσια στο τέλος του περασμένου έτους.

Δραματικές μεταβολές

Και οι πέντε αυτοί παγετώνες ήταν μεταξύ εκείνων που η έξοδός τους προς τη θάλασσα ήταν μπλοκαρισμένη από τον παγετώνα Λάρσεν. «Μέσα σε μόλις 15 χρόνια είδαμε δραματικές μεταβολές να συμβαίνουν σε ακτές μήκους 250 χιλιομέτρων», λέει ο Τεντ Σκάμπος από το Κέντρο Δεδομένων Παγετώνων του Κολοράντο. Οι δύο έρευνες δείχνουν ότι υπάρχει σημαντική σχέση ανάμεσα στις κλιματικές μεταβολές, την αποκόλληση των παγετώνων και τους ρυθμούς με τους οποίους οι πάγοι της Ανταρκτικής μεταφέρονται στη θάλασσα. Αυτό σημαίνει ότι, καθώς οι θερμοκρασίες γύρω από την ήπειρο ανέρχονται, οι πάγοι μεταφέρονται στη θάλασσα σε ολοένα και ταχύτερους ρυθμούς.

  	
ΓIΩPΓΟΣ KAPAMHNAΣ: AΠΟΘEΩΘHKE ΓIA TH ΔEYTEPH ΘEΣH
Σφαίρα από ασήμι

ΓΙΩΡΓΟΣ ΡΟΥΣΑΚΗΣ 	


«Ήταν δάκρυα χαράς γιατί είχα δουλέψει σκληρά για το μετάλλιο και πέτυχα κάτι που θα είναι φάρος στη ζωή μου από εδώ και πέρα», δήλωσε ο Γιώργος Καραμηνάς, ο οποίος χάρισε χθες στην Ελλάδα το ασημένιο μετάλλιο στη σφαιροβολία

Τετραπληγικός αλλά με τεράστια θέληση και απόφαση για δουλειά, ο Γιώργος Καραμηνάς χάρισε χθες στην Ελλάδα το ασημένιο μετάλλιο στη σφαιροβολία της κατηγορίας F 52 και δίκαια αποθεώθηκε από 15.000 θεατές, οι οποίοι απέδειξαν ότι οι Έλληνες ξέρουν να εκτιμούν τις μεγάλες στιγμές του αθλητισμού.

Το αγώνισμα της σφαιροβολίας για παραπληγικούς είναι από τα πιο επίπονα για αθλούμενους και κριτές και χρονοβόρα, αφού οι μετέχοντες φθάνουν στη βαλβίδα της σφαιροβολίας με το καροτσάκι τους και με τη βοήθεια ειδικευμένου προσωπικού τοποθετούνται καθιστοί σε σταθερή βάση, ενώ έχουν το ένα χέρι δεμένο σε σταθερή κολόνα για να μπορούν να εκτινάξουν τη σφαίρα με το άλλο, χωρίς να κινδυνεύουν να πέσουν.

Οι έξι βολές εκτελούνται ανά τρεις σε δύο «δόσεις» και έτσι η τοποθέτηση του αθλητή στον σταθερό βατήρα γίνεται μόνο δύο φορές, αλλά το αγώνισμα χρειάζεται ένα τρίωρο για να ολοκληρωθεί.

Στον χθεσινό αγώνα ο Γιώργος Καραμηνάς, ο οποίος κατέκτησε το πρώτο του Ολυμπιακό μετάλλιο ενώ είχε κατακτήσει και την 4η και την 5η θέση στη σφαιροβολία, τη δισκοβολία και το ακόντιο σε Ατλάντα, Σίδνεϊ, σημείωσε την καλή βολή (8,51 μ. - ατομικό ρεκόρ) στη 2η προσπάθεια και «τράβηξε» πολλή αγωνία μέχρι το τέλος, αφού ο Νεοζηλανδός Μάρτιν με 9,34 μ. (παγκόσμιο ρεκόρ) επίσης στη 2η προσπάθεια είχε εξασφαλίσει το χρυσό μετάλλιο και απειλούσαν και άλλοι αθλητές. Τρίτος τελικά ήταν ο Γερμανός Γκλάγκλα με 6,30 μ., ενώ στο ίδιο αγώνισμα άλλοι δύο Έλληνες μπήκαν στην οκτάδα, ο Ζαχαρίας Φωστήρας 6ος με 7,90 μ. και ο Πολυχρόνης Χρονόπουλος 7ος με 7,30 μ.

ΔΑΚΡΥΑ ΧΑΡΑΣ

Στο τέλος του αγώνα ο Γιώργος Καραμηνάς ξέσπασε σε δάκρυα, αλλά όπως τόνισε «ήταν δάκρυα χαράς γιατί είχα δουλέψει σκληρά για το μετάλλιο στους Ολυμπιακούς Αγώνες στη χώρα μου και πέτυχα κάτι που θα είναι φάρος στη ζωή μου από εδώ και πέρα».

Ακόμη, χθες στον στίβο, ο 22χρονος Αριστοτέλης Μαρίνος έφτασε κοντά στο μετάλλιο στα 100 μ. (4ος της κατηγορίας T 38 με 11.70, ενώ το χάλκινο πήρε ο Τυνήσιος Τσίντα με 11.64). Θέση στην εξάδα στα 100 μ. γυναικών (T 36) κατέκτησε η Ελένη Σαμαριτάκη (6η με 15.78).

*** Πλην στίβου και κολύμβησης οι Έλληνες αθλητές είχαν καλά πλασαρίσματα χθες στους Παραολυμπιακούς Αγώνες. Στην άρση βαρών σε πάγκο ο Γκρέμισλαβ Μωυσιάδης πήρε την 5η θέση στα 60 κιλά ανυψώνοντας 165 κιλά, στην τοξοβολία η ₼ννα Τζήκα προκρίθηκε στα ημιτελικά της κατηγορίας στάντινγκ γυναικών, νικώντας την Πολωνέζα Βόλακ με 130-128, ενώ στην ιστιοπλοΐα οι Βασίλης Χριστοφόρου, Νίκος Πατεράκης, Γιώργος Δεληκούρας στα σκάφη Sonar πήραν την 7η θέση στην 8η ιστιοδρομία και ανέβηκαν στην 8η θέση της γενικής κατάταξης.
  	
TPITH AΠOΨH
Ίδια δικαιώματα στη ζωή
Πολλά τα μηνύματα από τους παραολυμπιακούς αγώνες

Ι. Ε. ΠΥΡΓΙΩΤΑΚΗΣ 	

Παραολυμπιακοί Αγώνες. Αρκετές χιλιάδες άτομα με ειδικές ανάγκες αγωνίζονται και πάλι στα στάδια διεκδικώντας όχι απλώς ένα μετάλλιο, αλλά την κατοχύρωση της θέσης τους στη ζωή και τον κόσμο. Αρκετές χιλιάδες νέοι προσπαθούν και πάλι με ατσάλινη βούληση και γενναία προσπάθεια να κρατήσουν ψηλά το φρόνημα, το δικό τους και των συνανθρώπων τους. Να αναδείξουν τη δύναμη της αδυναμίας τους, κόντρα στην αδιάφορη ή και την περιφρονητική στάση μας απέναντί τους.

Και αυτή η απορριπτική στάση απέναντι στα άτομα με ειδικές ανάγκες είναι τόσο παλαιά όσο και η ίδια η μυθολογία μας. Έτσι η αναπηρία του χωλού Ήφαιστου στάθηκε αφορμή να τον αποπέμψει από τον Όλυμπο η ίδια η μητέρα του Ήρα. Κι όταν αργότερα, μεθυσμένος ο Διόνυσος, τον επανέφερε στο ιερό βουνό, οι θεοί γέλασαν περιπαιχτικά για το περίεργο βάδισμά του. Και είναι ακριβώς αυτή η εικόνα που παραπέμπει σε μύριες ανάλογες σκηνές, σε μύρια όσα σημεία του ελληνικού χώρου: ο ανάπηρος που κάποιοι τον περιπαίζουν για να διασκεδάσουν.

Και χρειάστηκαν χρόνια και χρόνια, αιώνες επί αιώνων, ώσπου να συγκινηθεί η κοινή γνώμη, να ευαισθητοποιηθεί η κοινωνική συνείδηση και να δείξει τα φιλάνθρωπα αισθήματά της. Να απορριφθεί η λύση Καιάδας. Να ξεφύγουμε από την απόκρυψη και την απομόνωση των παιδιών αυτών. Να εγκαταλειφθεί επιτέλους η θρησκοληπτική αντίληψη περί γονεϊκού αμαρτήματος και θείας τιμωρίας. Να γίνει αντιληπτό ότι ο Κύριος υπάρχει και γι' αυτά τα παιδιά. Είναι κι αυτά παιδιά του ίδιου και όχι ενός κατώτερου Θεού.

Και παλεύουμε σήμερα να εδραιωθεί η αντίληψη, ότι οι άνθρωποι αυτοί, παιδιά και ώριμοι, γυναίκες και άντρες, ανεξάρτητα από το είδος της υστέρησης, έχουν τα ίδια δικαιώματα για τη ζωή. Δεν είναι υπεράριθμοι σ' αυτόν τον κόσμο, επειδή η δική τους υστέρηση έτυχε να είναι πιο ορατή από τις δικές μας - κατά τα άλλα ίσως και σοβαρότερες - διαταραχές. Και αγωνιζόμαστε να πείσουμε πως η μόνη λύση δεν είναι να παρέμβουμε εμείς οι «φιλάνθρωποι» ανάμεσα σ' αυτούς, τη ζωή και τα πράγματα για να διευκολύνουμε την ύπαρξή τους. Επιβάλλεται να διαμορφώσουμε τη ζωή και τα πράγματα έτσι που να μπορούν να έχουν μόνοι τους, τη δική τους αυτόνομη πρόσβαση. Κι αυτό έχει επιτευχθεί σε κάποιους τομείς. Έτσι οι διακόπτες του ηλεκτρικού τοποθετούνται σήμερα χαμηλά, στο ύψος του καροτσιού. Για χάρη των ανθρώπων αυτών επινοήθηκαν επίσης οι αναμεικτικές βρύσες. Με ένα λεβγέ ανοίγεις και κλείνεις το νερό, πολύ ή λίγο, ζεστό ή κρύο. Για το τηλεφώνημα δεν χρειάζεσαι πια εκείνη τη δεξιοτεχνία των δακτύλων. Δεν περιστρέφεις το καντράν. Πατά τα πλήκτρα κι αυτό είναι πολύ πιο εύκολο. Αυτά και άλλα επινοήθηκαν αρχικά για εκείνα τα άτομα. Όμως βολεύουν, τα χρησιμοποιούμε όλοι και ξεχάσαμε τον αρχικό τους προορισμό.

Και ξεχάσαμε να συνεχίσουμε την προσπάθεια. Έτσι οι ανελκυστήρες π.χ. εξακολουθούν να έχουν μικρά κουμπιά σε κάθετη διάταξη. Όχι κουμπιά μεγάλα σε οριζόντια θέση, χαμηλά που να πατιούνται και με τον αγκώνα ακόμη. Τα χαρτονομίσματα του ευρώ δεν είναι αναγνωρίσιμα με την αφή, για άτομα με ελλιπή ή καθόλου όραση. Και τόσα άλλα. Να προσαρμόζονται τα πράγματα στον άνθρωπο λοιπόν, όχι οι άνθρωποι στα πράγματα. Στον άνθρωπο χωρίς εξαίρεση, τα πράγματα χωρίς εξαίρεση. Οι ράμπες δεν αρκούν. Προσβασιμότητα στη ζωή, όχι μόνο στα κτίρια. Να αναγνωρίσουμε επιτέλους το ισότιμο δικαίωμα όλων αυτών των συνανθρώπων μας που, παρά τα όσα ανεπιθύμητα τους επιφύλαξε η ζωή, αγωνίζονται και υπάρχουν.

Και θα τους δούμε και πάλι στα στάδια να υπερβαίνουν τον εαυτό τους, να δίνουν τη μάχη της καταξίωσης, της δικής τους και των συνανθρώπων τους. Και θα τους θαυμάσουμε καθώς υπερβαίνουν τις αδυναμίες του σώματος με το σθένος της ψυχής. Και ύστερα οι Παραολυμπιακοί Αγώνες θα τελειώσουν. Κι ελπίζω, με το πέσιμο της αυλαίας, να μη βυθιστούμε ξανά στη δική μας μακαριότητα κι εκείνοι στη δική τους εγκατάλειψη. Στο κάτω κάτω δεν μας εγγυήθηκε κανείς ότι θα φύγουμε από τη ζωή περπατώντας όπως σήμερα.

Ο I. E. Πυργιωτάκης είναι καθηγητής Κοινωνιολογίας της Εκπαίδευσης, πρώην αντιπρύτανης Πανεπιστημίου Κρήτης
  	
ΠPOBOΛEIΣ
«Aποκλεισμένοι» στη... Γέφυρα

ΣΕΡΑΦΕΙΜ ΠΟΛΙΤΗΣ 	

Η ΜΕΓΑΛΥΤΕΡΗ κρεμαστή γέφυρα του κόσμου ένωσε το Ρίο με το Αντίρριο. Δεν μείωσε όμως την απόσταση για τους εργαζομένους που κατοικούν στη μια πλευρά και εργάζονται στην άλλη. Πρόκειται για τους «οικονομικά αποκλεισμένους» της γέφυρας Ρίου - Αντιρρίου, αφού το κόστος διέλευσης απ' αυτήν σε καθημερινή βάση είναι απαγορευτικό.

Οι εργαζόμενοι και οι επαγγελματίες της ευρύτερης περιοχής που κατοικούν στη μία όχθη του καναλιού και εργάζονται στην άλλη, οι οποίοι για χρόνια περίμεναν την ολοκλήρωση του έργου για να αλλάξει η καθημερινότητά τους, διαπιστώνουν τώρα ότι η επόμενη ημέρα είναι η ίδια με την προηγούμενη. Και αυτό γιατί εξακολουθούν να μετακινούνται με τα φέρι μπόουτ λόγω του υψηλού κόστους των διοδίων. Γεγονός που δεν είναι μόνον άδικο, αλλά αποτελεί σοβαρό εμπόδιο στην οικονομική ανάπτυξη της ευρύτερης περιοχής και στην ανάδειξή της ως ενιαίου οικονομικού κόμβου που θα πρέπει να είναι και το ζητούμενο.

Για να μετακινηθεί ένας εργαζόμενος από τη γέφυρα δύο φορές την ημέρα επί 20 ημέρες ο λογαριασμός φθάνει τα 240 ευρώ τον μήνα, σύμφωνα με την πιο φθηνή εκδοχή της τιμολογιακής πολιτικής που επιβάλλεται στη γέφυρα (με την αγορά κάρτας 10 διελεύσεων διάρκειας μιας εβδομάδας που κοστίζει 60 ευρώ ή 6 ευρώ τη διέλευση). Δηλαδή ο λογαριασμός υπερβαίνει ακόμη και το 30% του μηναίου εισοδήματος ενός ανειδίκευτου εργάτη.

Ακόμη όμως και στην περίπτωση που εφαρμοσθεί τελικά το e-pass - που έχουν υποσχεθεί οι αρμόδιοι ότι θα γίνει μέχρι το τέλος του έτους - το κόστος ανά διέλευση, σύμφωνα με τις ανακοινώσεις, δεν πρόκειται να πέσει κάτω από τα 4 ευρώ. Δηλαδή δεν θα είναι μικρότερο από 160 ευρώ τον μήνα!

Υπάρχουν και άλλες παράμετροι αυτού του αποκλεισμού. Τα δρομολόγια Πάτρας - Αγρινίου του ΚΤΕΛ (8 ημερησίως) γίνονται μόνο μέσω των φέρι μπόουτ. Επίσης τα δρομολόγια του ΚΤΕΛ Αιτωλοακαρνανίας γίνονται από τη γέφυρα μόνον όταν ο προορισμός είναι η Αθήνα και στην περίπτωση αυτή δεν πραγματοποιούν στάση στο Ρίο ή στο Αντίρριο, αντίστοιχα!

Αν ο στόχος είναι η γέφυρα να αποτελέσει όχημα οικονομικής ανάπτυξης για τη συγκεκριμένη περιοχή οι αρμόδιοι πρέπει να αναθεωρήσουν την τιμολογιακή πολιτική.
  	
ΣE ΠPΩTO ENIKO
H αδιαφορία της πώρωσης

ΑΜΑΛΙΑ ΝΕΓΡΕΠΟΝΤΗ 	

Σχεδόν κάθε βράδυ τον τελευταίο καιρό, περιμένω. Τον αποκεφαλισμό της ημέρας. Όταν, πριν από μήνες, έγινε ο πρώτος αποκεφαλισμός, όλοι παγώσαμε. Τώρα, συνηθίσαμε. Ψιλοαδιαφορούμε.

H είδηση ότι σε ψυχιατρείο της Κρήτης τρόφιμοι έχουν κακοποιηθεί και βιαστεί από εργαζομένους στο ίδρυμα, με παγώνει. Πιο φρικιαστικό απ' όλα όμως, εκείνο το «όλοι γνώριζαν, εδώ και χρόνια, ότι κάτι τρέχει εκεί».

Και τι έκαναν; Δεν αναφέρομαι μονάχα στις αρχές, κρατικές και εισαγγελικές, αλλά σε όλους αυτούς τους σχετικούς ή άσχετους που ξαφνικά άρχισαν να δηλώνουν πως, ναι, κάτι έτρεχε και όλοι κάτι υποπτεύονταν... Τι έκαναν; Τίποτα.

Αυτό ακριβώς δηλαδή που κάνουμε οι περισσότεροι όταν, στην καθημερνή μας ζωή βρισκόμαστε αντιμέτωποι με την αδικία, το παράλογο, ακόμα και το έγκλημα - αρκεί να μη μας αφορά. Ενίοτε, ακόμα και όταν μας αφορά. «Δεν βαριέσαι τώρα... πού να βρεις το δίκιο σου... όλοι πουλημένοι είναι... τι να κάνεις...». Έχω σιχαθεί να ζω σε αυτή την περιρρέουσα αδιαφορία της πώρωσης. H οποία, καθόλου τυχαία, πάει παρέα με μια απίστευτη υποκρισία και ηθικολογία!

Στη χώρα μας, υπάρχουν δύο έντονες, αντίθετες τάσεις: η γραφική ηθικολογία και η αφ' υψηλού ηθικολογία. Και εάν δεν ανήκεις σε κάποιο από τα δύο «στρατόπεδα», δέχεσαι πυρά και από τα δύο. Είσαι πάντα... off. Είτε επειδή ουδόλως σοκάρεσαι από τις αποκαλυφθείσες από τη «δημοσιογραφία της κλειδαρότρυπας» σεξουαλικές «διαστροφές» κάποιου «επωνύμου», είτε επειδή δεν εκθειάζεις παθιασμένα αυτές τις «διαστροφές» δεν είσαι αρκετά απαξιωτικός για την Ελλάδα, τους πολιτικούς και τους τηλεοπτικούς αστέρες (στην τηλεόραση βλέπουμε μονάχα ντοκιμαντέρ της NET...).

Μα δεν τα αφήνουμε αυτά, επιτέλους; Σημασία έχει η ουσία: συμπεριφέρεται ο άλλος ως χρηστός πολίτης, ναι ή όχι; Και αν μέσα στο σπίτι του έχει 17 μαστίγια και 22 χειροπέδες ή 277 φωτογραφίες του Χριστόδουλου, είναι αποκλειστικά δικό του θέμα.

ΣEMΠAΣTIAN PΟNTPIΓKEΣ
Πρόσωπα
Παραολυμπιονίκης, πρώην τρομοκράτης

ΓΙΩΡΓΟΣ ΑΓΓΕΛΟΠΟΥΛΟΣ 	

Πέντε φορές χρυσός Παραολυμπιονίκης στο Σίδνεϋ, ο Ισπανός Σεμπάστιαν Ροντρίγκες, πρώην κατάδικος για τρομοκρατία, κέρδισε ήδη στην Αθήνα το πρώτο του χρυσό μετάλλιο στην κολύμβηση.

Σεμπάστιαν Ροντρίγκες. Έμεινε παράλυτος στα πόδια, έπειτα από απεργία πείνας στη φυλακή

Ωστόσο στην Ισπανία ακόμη δεν είναι σίγουροι πώς πρέπει να τον αντιμετωπίσουν. Στο Σίδνεϋ μάλιστα είχε δημιουργηθεί σοβαρό πρόβλημα. Σύμφωνα με δημοσιεύματα της εποχής, ο Ροντρίγκες είχε πάρει μέρος στους αγώνες λέγοντας πως έμεινε παράλυτος στα πόδια έπειτα από αυτοκινητικό ατύχημα. Αφού κέρδισε όμως τα μετάλλια, έγινε γνωστό πως η αναπηρία του οφείλονταν στον καιρό που πέρασε στη φυλακή ως τρομοκράτης. Εξετάστηκε το ενδεχόμενο να του αφαιρεθούν τα μετάλλια. Αλλά όπως επισήμανε η οργανωτική επιτροπή των Παραολυμπιακών του Σίδνεϋ, οι διακρίσεις των αθλητών δεν αφαιρούνται παρά μόνον αν ο αθλητής βρεθεί ντοπαρισμένος ή αν έχει πει ψέματα για τη σοβαρότητα της αναπηρίας του.

Ο Σεμπάστιαν Ροντρίγκες έμεινε παράλυτος στα πόδια έπειτα από απεργία πείνας 432 ημερών που έκανε ενώ ήταν φυλακισμένος το 1990, με αίτημα να συγκεντρωθούν στην ίδια φυλακή όλα τα μέλη της ένοπλης ακροαριστερής οργάνωσης GRAPO (Οργάνωση Αντιφασιστικής Αντίστασης της 1ης Οκτώβρη). Ο Ροντρίγκες είχε συμμετάσχει το 1983 στον φόνο του επιχειρηματία Ραφαέλ Παντούρα, καθώς και σε άλλες τρομοκρατικές επιθέσεις της GRAPO. Συνελήφθη το 1985 και καταδικάσθηκε σε κάθειρξη 84 χρόνων για τον φόνο του Παντούρα. Ο επιχειρηματίας ήταν ένας από τους συνολικά 75 ανθρώπους που η GRAPO είχε σκοτώσει από την ίδρυσή της, το 1975 επί Φράνκο, ως ένοπλη πτέρυγα του εκτός νόμου τότε Κομμουνιστικού Κόμματος Ισπανίας. Σήμερα είναι η ένοπλη πτέρυγα του Επανιδρυμένου Κομμουνιστικού Κόμματος Ισπανίας (PCE/R), το οποίο τέθηκε εκτός νόμου τον Μάρτιο του 2002. Οι τελευταίοι φόνοι της οργάνωσης χρονολογούνται από το 2000 και τα περισσότερα μέλη της ηγεσίας της συνελήφθησαν το 2002 στο Παρίσι. Ακόμη περισσότερα μέλη της συνελήφθησαν στα τέλη του 2003. Φέτος κατηγορίες για τρομοκρατία απαγγέλθηκαν εναντίον 24 υπόπτων ως μελών της GRAPO, μερικοί από τους οποίους έχουν ήδη εκτίσει μακροχρόνιες ποινές φυλάκισης.

Όταν ο Ροντρίγκες ξεκίνησε την απεργία πείνας, είχε δώσει εντολή στους δικηγόρους του να αντιταχθούν σε οποιαδήποτε απόπειρα να του χορηγηθεί τροφή διά της βίας, επισημαίνει ο ανταποκριτής της βρετανικής «Γκάρντιαν» στη Μαδρίτη. Αλλά στο δικαστήριο οι δικηγόροι απέτυχαν να εμποδίσουν τις σωφρονιστικές αρχές να τον κρατήσουν ζωντανό. Αποφυλακίστηκε στα μέσα της δεκαετίας του 1990 και από τότε πουλάει λαχεία, τα έσοδα από τα οποία διατίθενται για την περίθαλψη προσώπων με ειδικές ανάγκες. «Ο καθένας μπορεί να με κρίνει όπως θέλει», δήλωσε τις προάλλες. «Δεν έχει αποτέλεσμα να χτυπάω το στήθος μου και να λέω ότι θα αυτοκτονήσω - το παρελθόν είναι εκεί και κανείς δεν μπορεί να το σβήσει».

  	
ΣINEMA
Θέρος 3.000.000 εισιτηρίων

ΠΑΥΛΟΣ Θ. ΚΑΓΙΟΣ 	
Μόνο οι πρώτες σε εισπράξεις ταινίες του καλοκαιρινού ΤΟΡ-10 ξεπέρασαν τα 1.800.000 εισιτήρια, παρά το «εμπόδιο» των Ολυμπιακών Αγώνων της Αθήνας 2004. Όλα τα φιλμ πρώτης προβολής - περίπου 50 - ξεπέρασαν τα 3.000.000 εισιτήρια και μπορεί να είναι κατά 2.000.000 λιγότερα από πέρυσι, αλλά δεν συνέβη ο... καταποντισμός λόγω Ολυμπιακών Αγώνων, όπως φοβόντουσαν οι άνθρωποι της κινηματογραφικής πιάτσας.

Απόλυτη κυριαρχία, πια, του χολιγουντιανού σινεμά στις ελληνικές αίθουσες. Σε σημείο που μετά χιλίων βασάνων και στην... παρανομία να τολμάει να βγει στις αίθουσες - «δεύτερες» και περιθωριακές! - μια ταινία μη αμερικανικής παραγωγής. Και στο καλοκαιρινό ΤΟΡ-10 όλα τα φιλμ είναι made in USA. Το ίδιο ισχύει και για την πλειονότητα των υπόλοιπων νέων ταινιών, ενώ μόνο στις επανεκδόσεις - πήγαν συμπαθητικά και φέτος - τα πράγματα αλλάζουν.

Εκτός από τις ταινίες στο ΤΟΡ-10, άλλες που πήγαν καλά στα θερινά σινεμά είναι «H Κόνι και η Κάρλα» και το «Ημερολόγιο» με 20.000 εισιτήρια, ο «Γλυκός μπελάς» με 16.000, «Το κορίτσι της διπλανής πόρτας» με 15.000, «Το ξέφωτο» και το «Intermission» με 8.500 εισιτήρια. Ας σημειωθεί ότι το ντοκιμαντέρ του Πατρίτσιο Γκουσμάν «Σαλβαδόρ Αλιέντε» συγκέντρωσε 9.000 σε 10 ημέρες προβολής σε τρεις αίθουσες, νούμερο υπέρ το δέον ικανοποιητικό.
Ρεκόρ «Χάρι Πότερ»

Έχουν περάσει τέσσερα χρόνια, ο Χάρι Πότερ ενηλικιώθηκε, αλλά συνεχίζει να αρέσει στους σινεφίλ και οι περιπέτειές του εξαργυρώνονται στα ταμεία. Ο πρώτος «Χάρι Πότερ και η φιλοσοφική λίθος» είχαν κόψει - τις 12 πρώτες ημέρες προβολής του - 302.000 εισιτήρια πανελλαδικά (189.000 στην Αθήνα), ο δεύτερος «Χάρι Πότερ και η κάμαρα με τα μυστικά» 274.000 εισιτήρια (157.000 στην Αθήνα) και ο τρίτος «Χάρι Πότερ και ο αιχμάλωτος του Αζκαμπάν» 309.000 εισιτήρια πανελλαδικά - 171.000 στην Αθήνα!

APΘΟYP MIΛEP
«Ο σταρ είναι ένα ζώο»
Ο Άρθουρ Mίλερ, στα 89 του, λύνει τους λογαριασμούς του με το φάντασμα της Mέριλιν. Σε νέο θεατρικό έργο παρουσιάζει το παρασκήνιο των γυρισμάτων της ταινίας «Οι αταίριαστοι», της τελευταίας ταινίας της μεγάλης σταρ, που σήμανε και το τέλος της σχέσης τους

Ο Άρθουρ Μίλερ και η Μέριλιν Μονρό λίγο μετά τον πολιτικό τους γάμο στη Νέα Υόρκη, στις 29 Ιουνίου του 1956. Πέντε χρόνια αργότερα, τα γυρίσματα των «Αταίριαστων» σήμαναν το τέλος της σχέσης τους

«Πιθανότατα θα ξεχαστώ εντελώς. Το 99,99% των έργων τέχνης έχουν ξεχαστεί. Πόσοι και πόσοι συγγραφείς που κυριάρχησαν στην εποχή τους, δεν πέρασαν στη σκιά; H Ιστορία είναι ένα γιγάντιο τέρας. Γυρίζει την πλάτη και εξοβελίζει ό,τι μένει πίσω της». Βαρύγδουπες κουβέντες που δεν πρέπει να παίρνουμε τοις μετρητοίς, ειδικά όταν εκείνος που τις εκστομίζει έχει υπογράψει τον «Θάνατο του εμποράκου». Ο ₼ρθουρ Μίλερ, άλλωστε, τα είπε αυτά σ' ένα καφέ τρώγοντας σάντουιτς με σαλάτα και αυγό και πίνοντας έναν κρύο καφέ που είχε ζητήσει να του φέρουν γρήγορα.

Οι περισσότεροι δημοσιογράφοι πάντα φυλάνε μια ερώτηση για τον επεισοδιακό του γάμο με τη Μέριλιν, συχνά χωρίς να ξέρουν τι απάντηση θα λάβουν. Κάποιος που τον ρώτησε, το 1995, αν τη βλέπει ακόμα στα όνειρά του, έφαγε γροθιά. Τώρα όμως τα πράγματα είναι διαφορετικά. Ο 89χρονος - πλέον - θεατρικός συγγραφέας έχει λόγους να μιλήσει ανοιχτά για τη Μέριλιν. Θέλει να απαντήσει σε όσους τον κατέκριναν ότι τη χρησιμοποίησε για να προωθήσει τη δική του καριέρα. Και θέλει να υποστηρίξει το καινούργιο του θεατρικό έργο - ναι, ο ₼ρθουρ Μίλερ συνεχίζει να γράφει! -, στο οποίο δίνει την τελική του απάντηση για τη θυελλώδη αυτή σχέση.

Την εποχή αυτή παίζονται δύο έργα του στις ΗΠΑ. Και τα δύο αφορούν στη Μονρό. Το ένα παίζεται στο Μπρόντγουεϊ, για πρώτη φορά μετά το πρώτο του ανέβασμα, πριν από 40 χρόνια. Είναι το «Μετά την πτώση» που είχε ανεβεί μόλις 18 μήνες μετά τον θάνατο της Μέριλιν και είχε σκανδαλίσει κοινό και κριτικούς, παρουσιάζοντας με μελανά χρώματα το πορτρέτο της σταρ.

Το άλλο έργο είναι ολοκαίνουργιο και παίζεται στο θέατρο «Γκούντμαν» στο Σικάγο. Ύστερα από τις «Σχέσεις του κυρίου Πίτερς» που έγραψε στα 85 του και το «Μπλουζ της Ανάστασης» που έγραψε στα 87 του, παρουσιάζει το «Ολοκληρώνοντας την εικόνα»· ένα έργο που θεατροποιεί την τελευταία ταινία στην οποία έπαιξε η Μέριλιν, τους «Αταίριαστους» του Τζον Χιούστον με τον Κλαρκ Γκέιμπλ και τον Μοντγκόμερι Κλιφτ. Εκεί ο ₼ρθουρ Μίλερ είχε κάνει το σενάριο και ο Νόρμαν Μέιλερ είχε σχολιάσει ότι τα κίνητρά του ήταν καιροσκοπικά. Τον περιέγραφε ως «φιλόδοξο και στενόμυαλο» άνθρωπο που χρησιμοποίησε το πρεστίζ της συζύγου του σε μια στιγμή που ο ίδιος διερχόταν περίοδο δημιουργικής κάμψης.

Ο Μίλερ δεν είχε πει όμως την τελευταία του λέξη. Οι κριτικές αυτού του είδους «ήταν για γέλια», αφού «πέρασα πέντε χρόνια προσπαθώντας να τη γλιτώσω από την πτώση στον γκρεμό». Τη δική του αλήθεια θέλησε λοιπόν να την αποτυπώσει θεατρικά. Στο νέο θεατρικό έργο παρουσιάζει το παρασκήνιο των γυρισμάτων των «Αταίριαστων», επιφυλάσσοντας και στον εαυτό του έναν ρόλο (με το όνομα Πολ), ώστε να υποστηρίξει ανοιχτά τις θέσεις του. Κεντρικό πρόσωπο είναι η Κίτι, μία ψυχολογικά ασταθής σταρ που σπάνια έρχεται στην ώρα της στα γυρίσματα. Κάθεται στο κρεβάτι της με τις ώρες ενώ οι υπόλοιποι ηθοποιοί και το συνεργείο περιμένουν μες στη ζέστη, πότε θα αποφασίσει να ξεπροβάλει. Τα σχόλια των ηθοποιών είναι συχνά δηκτικά: «Ο σταρ είναι ένα ζώο. Το ζώο το ελέγχεις με αγάπη και απειλές».

Στα πραγματικά γυρίσματα των «Αταίριαστων», η Μέριλιν επί τρεις μήνες έπαιρνε πολλά ηρεμιστικά, δυσκολευόταν να αρθρώσει τις ατάκες της και στρίγγλιζε απευθυνόμενη στον σκυθρωπό ₼ρθουρ Μίλερ, μπροστά στους άλλους. Με το τέλος των γυρισμάτων τελείωσε και η σχέση τους. Πολλοί λένε ότι παρ' όλα αυτά ήταν μία από τις καλύτερες εμφανίσεις της Μέριλιν. Κάτι όμως που εν πολλοίς οφείλεται στη σπουδή του ₼ρθουρ Μίλερ να φτιάξει έναν ρόλο στα μέτρα της, ώστε να μη χρειάζεται παρά να είναι φυσική, να μεταφέρει στην κάμερα τον πραγματικό εαυτό της. Στο «Ολοκληρώνοντας την εικόνα» ο Πολ, alter ego του Μίλερ, λέει: «Δεν είχαμε προσδοκίες. Θέλαμε ένα ωραίο φιλμ, γι' αυτό και επιμέναμε στο να ξυπνάει εκείνη λαμπερή και αφράτη, έστω και αν αισθανόταν να βρίσκεται στα πρόθυρα του θανάτου». H ταινία εκείνη είχε, πράγματι, μία οσμή θανάτου. Δεν ήταν μόνο το τέλος της σχέσης του ζευγαριού. Δύο εβδομάδες μετά τα γυρίσματα πέθανε ο Κλαρκ Γκέιμπλ. Και δύο χρόνια μετά επρόκειτο να πεθάνει και η ίδια η Μέριλιν.
«H ζωή είναι βαρετή χωρίς γυναίκες»

«Κάποτε ένας Φιτζέραλντ, ένας Χεμινγουέι ή ένας Ντος Πάσος αντιπροσώπευαν κάτι σε αυτήν τη χώρα. Σήμερα υψηλές τέχνες είναι μόνον η δημοσιότητα και η διαφήμιση», λέει ο Άρθουρ Μίλερ

Σήμερα ο Άρθουρ Μίλερ συζεί με μία γυναίκα 34 ετών. Τη ζωγράφο ₼γκνες Μπάρλεϊ. «H ζωή είναι πολύ βαρετή χωρίς τις γυναίκες», λέει. «Οι γυναίκες είναι πιο δραστήριες από τους άνδρες και ενδιαφέρονται πιο πολύ για τους ανθρώπους. Οι άνδρες αφαιρούνται με τις ιδέες τους». H τρίτη γυναίκα του Μίλερ, η φωτογράφος Ίγκε Μόρατ, με την οποία έζησε 40 χρόνια, πέθανε προ διετίας. Μαζί της είχε κάνει δύο παιδιά, ενώ έχει και άλλα δύο από τον πρώτο του γάμο, πριν από τη Μέριλιν. H νέα του σύντροφος δηλώνει εντυπωσιασμένη από την εργατικότητα του Άρθουρ - «δουλεύει και τις Κυριακές», λέει - ενώ ο γιος από τον πρώτο γάμο του Άρθουρ Μίλερ, Ρόμπερτ Μίλερ, παραγωγός ταινιών που κοντεύει τα 60, θυμάται ότι ελάχιστους επαίνους άκουσε από τον πατέρα του. «Αντίθετα η Μέριλιν ήταν πολύ άνετη μαζί μας, καθόταν στο πάτωμα και έπαιζε ενώ κάναμε και ποδήλατο μαζί», λέει ο Ρόμπερτ που έχει μάλλον καλύτερη εικόνα για τη μητριά του, από τον πατέρα του.

Επιμέλεια: Μανώλης Πιμπλής

  	
ANAΛΩΣIMA
Οι άνθρωποι δεν πετούν

ΆΝΝΑ ΔΑΜΙΑΝΙΔΗ 	

Θα ήταν ωραία χθες, ημέρα χωρίς αυτοκίνητο, να ξαναπαιχτεί στο γήπεδο του Βύρωνα η παράσταση με τους Γάλλους ακροβάτες και τη μουσική του Χατζιδάκι από τους «Όρνιθες». Γιατί εκείνο το βράδυ που δόθηκε, πριν από μιάμιση εβδομάδα, ήταν ημέρα με αυτοκίνητα και μάλιστα πάρα πολλά αυτοκίνητα, που βασανίζονταν για να παρκάρουν στις υπώρειες του Υμηττού και δημιουργούσαν αδιαχώρητο σε όλο τον δήμο. Γιατί το πλήθος και η ταλαιπωρία των αυτοκινήτων τόνιζαν το τραγικό βάθος της κωμωδίας του Αριστοφάνη. Το ότι οι άνθρωποι δεν μπορούν να πετάξουν. Κι όσο και αν τρώνε τα πουλιά και τα εκμεταλλεύονται γενικώς, δεν θα πάψουν ποτέ να τα ζηλεύουν και να ονειρεύονται πώς θα τα πλησιάσουν. Εκεί χαμηλά στον Υμηττό λοιπόν, σε ένα σκηνικό που αξιοποιούσε κάθε δυνατότητα αναρρίχησης και ανύψωσης, οι ακροβάτες και χορευτές του θιάσου έκαναν ό,τι κοντινότερο σε πέταγμα μπορούν να κάνουν οι άνθρωποι, καθώς η ορχήστρα και η χορωδία έπαιζαν τα τόσο αγαπημένα τραγούδια, τα τόσο όμορφα μουσικά κομμάτια του Χατζιδάκι. Θα πείτε ότι το έργο είναι πολιτική σάτιρα και δεν έχει ανάγκη από ακροβασίες, όμως αυτή η αδυναμία των ανθρώπων, η κοινή στην εποχή μας και στην εποχή του Αριστοφάνη, γιατί ακόμα δεν πετάμε, κι ας μπαίνουμε σε αεροπλάνα, δεν βρίσκεται στο βάθος της ουτοπίας; Πώς να την κάνεις τη Νεφελοκοκκυγία, ακόμα και στο θέατρο, χωρίς φτερά; H παράσταση ξετύλιξε τις δυνατότητες των ανθρώπινων σωμάτων που παίζουν με τον κίνδυνο και τη βαρύτητα και έλαβε κριτικές από συγκαταβατικές έως κακές και υβριστικές. Υπάρχουν άνθρωποι συμβιβασμένοι με την έλλειψη φτερών που δεν συγκινούνται με τέτοια.
  	
Δρόμοι

ΡΟΥΣΣΟΣ ΒΡΑΝΑΣ 	
Να γίνει...

... νόμιμη η πορνεία ή όχι; Την ώρα που αυτό το δίλημμα απασχολεί τη Βρετανία, ο ζωγράφος και συγγραφέας Σεμπάστιαν Χόρσλεϊ, ένας άνδρας που περηφανεύεται πως έχει πλαγιάσει με 1.000 γυναίκες (χωρίς ποτέ να ξεχάσει να πληρώσει καμιά), έγραψε στην εφημερίδα «Ομπζέρβερ» για τις πλούσιες εμπειρίες του από τον αγοραίο έρωτα. Θυμάται την πρώτη του φορά (ακόμη έχει την απόδειξη). H κοπέλα ήταν «ζωντανή», ήταν θερμή - και σίγουρα καλύτερη από το τίποτα. Τότε, ο Σεμπάστιαν ήταν 16, τώρα είναι 41 ετών. «Είμαι γνώστης της πορνείας», γράφει. «Ξέρω να παίρνω το άρωμά της, να το γεύομαι, να το στριφογυρίζω στο στόμα μου. Μακάρι να μπορούσα να ντραπώ. Μα δεν μπορώ. Λατρεύω τις πόρνες και τα πάντα γύρω τους. Και νοιάζομαι τόσο πολύ γι' αυτές, που δεν θέλω να γίνουν νόμιμες».
Στα αγγλικά...

... μπορντέλα μπαίνεις μέσα σε ταπεινά δωμάτια τόσο σκοτεινά, που βρίσκεις τη γυναίκα μόνο με τη μέθοδο Μπράιγ. Αντίθετα, στη Νέα Υόρκη κάθεσαι σε ένα πανάκριβο κρεβάτι και όλες οι γυναίκες περνούν από μπροστά σου σαν πιάτα με σούσι. Το σπουδαίο στον αγοραίο έρωτα είναι η ποικιλία, λέει ο «γευσιγνώστης» της πορνείας. Λέει και άλλα. Στο μπορντέλο, η μεγαλύτερη ευχαρίστηση είναι πως ποτέ δεν ξέρεις τι σε περιμένει. Χειρότερες ακόμη και από τη μονογαμία είναι οι «σχέσεις» της μιας νύχτας. Λες ένα σωρό ψέματα για να πλαγιάσεις με μια γυναίκα για την οποία δεν δίνεις δεκάρα.
Τα χειρότερα...

... πράγματα στη ζωή είναι δωρεάν, λέει ο Σεμπάστιαν. «H αξία χρειάζεται κάτι που να αναγράφει την τιμή. Πώς να σεβαστεί κανείς μια γυναίκα που δεν μπορεί να εκτιμήσει τον εαυτό της; Μια πόρνη υπάρχει εκτός συστήματος. Είτε την απορρίπτει είτε το απορρίπτει. Ή και τα δυο. Επικρατεί γενικά η εντύπωση πως ο άνδρας εκμεταλλεύεται τη γυναίκα. Όμως, ο άνδρας δεν παίρνει και η γυναίκα δεν δίνει. Το πήδημα με μια πόρνη είναι το αγνότερο πήδημα από όλα». Ο λόγος που ο Σεμπάστιαν Χόρσλεϊ έχει αυτό το «κόλλημα» με τις πόρνες είναι επειδή του αρέσει να παραβιάζει τον νόμο (άλλος ένας λόγος για τον οποίο δεν επιθυμεί τη νομιμοποίηση της πορνείας). ₼ραγε ποιο λόγο έχει η επίσημη πολιτεία για να επιθυμεί τόσο διακαώς αυτή τη νομιμοποίηση;
Ο Σεμπάστιαν...

... μπήκε στον κόπο και ρώτησε - ποιον άλλο; - την αγαπημένη του πόρνη στο Σόχο. «Όχι, με κανένα τρόπο!» αντέδρασε εκείνη. «Προσπάθησα και βρήκα μια κανονική δουλειά πριν από μερικούς μήνες. Με την Εφορία, στο τέλος δεν μου απέμενε τίποτα. Τουλάχιστον τώρα δεν έχω νταβατζή». Να, λοιπόν, κάτι που εξηγεί το ξαφνικό πάθος του κράτους για τη νομιμοποίηση, κάτι που διαφθείρει κράτος (νταβατζήδες) και πολίτες (ψεύτες) περισσότερο ακόμη και από την ίδια την πορνεία.

Kαι αλμυρά κρουασάν
Συνεχής άνοδος στην κατανάλωση των σνακ

ΔΗΜΗΤΡΑ ΣΚΟΥΦΟΥ 	

Τα κέρδη έχουν στο εξής και αλμυρή γεύση στην αγορά των κρουασάν. Τα πρώτα τυποποιημένα αλμυρά προϊόντα έκαναν την εμφάνισή τους στην αγορά απειλώντας να ταράξουν τις γλυκές ισορροπίες και οι παραδοσιακοί παίκτες του κλάδου ετοιμάζονται να περάσουν στην αντεπίθεση.

H αγορά των 60 εκατ. ευρώ που υπολογίζεται ότι αφορά τα τυποποιημένα κρουασάν ανοίγει και είναι έτοιμη να κλέψει μερίδια από άλλες κατηγορίες ειδών που προσφέρουν ένα γρήγορο μικρό γεύμα στη διάρκεια της εργασίας, αλλά και την υπόλοιπη ημέρα.

Νέες κινήσεις

Επιχειρήσεις, όπως η, με τα προϊόντα  έχουν ήδη πραγματοποιήσει επενδύσεις αρκετών εκατομμυρίων ευρώ και προετοιμάζουν νέες επιχειρηματικές κινήσεις, ενώ και άλλες βιομηχανίες τροφίμων από τον κλάδο της αλλαντοβιομηχανίας που είχαν μπει στην αγορά των σνακ, όπως η Νίκας εδώ και καιρό βλέπουν με ενδιαφέρον αυτή την αγορά, η οποία αν και νεαρή δείχνει πολλά υποσχόμενη.

Η εταιρεία αλλαντικών Creta Farm διέθεσε στην αγορά το πρώτο αλμυρό κρουασάν, επιδιώκοντας να πάρει μερίδιο από τους παραδοσιακούς «παίκτες» του χώρου, αλλά και να διευρύνει την αγορά σε νέες κατηγορίες και για τις αλλαντοβιομηχανίες.

Το κρουασάν Apecto, όπως ονομάζεται, κυκλοφορεί σε τρεις γεύσεις, με τυρί κρέμα ή τυρί φέτα και ζαμπόν ή γαλοπούλα. Στόχος της εταιρείας είναι το προϊόν να πάρει μερίδια τόσο από το γλυκό κρουασάν όσο και από τα αλμυρά σνακ, δύο αγορές με συνεχώς αυξανόμενα μεγέθη.

Ανοδικά

Στην κατηγορία των αλμυρών σνακ έχει μπει και η εταιρεία Νίκας διαθέτοντας στην αγορά τα Deli-Sandich. Σύμφωνα με στοιχεία της εταιρείας Icap, η αγορά των κρουασάν εκτιμάται ότι θα παρουσιάσει ετήσιο ρυθμό αύξησης της τάξης του 7% έως 8% (σε ποσότητα), ενώ στο 5% υπολογίζεται ο ετήσιος ρυθμός αύξησης των αλμυρών σνακ.

Σύμφωνα με στοιχεία των επιχειρήσεων του κλάδου, ο ετήσιος τζίρος σε επώνυμα κρουασάν ξεπερνά τα 60 εκατ. ευρώ, ενώ οι Έλληνες καταναλώνουν περισσότερα από 110 εκατ. τεμάχια κάθε χρόνο. Ανεξάρτητα, πάντως, από την πορεία του εγχειρήματος των εταιρειών τα σκήπτρα στη συγκεκριμένη κατηγορία κατέχουν τα γλυκά κρουασάν και συγκεκριμένα τα προϊόντα με σοκολάτα και πραλίνα. Τη γεύση της σοκολάτας - σύμφωνα με στοιχεία ερευνών - προτιμούν περισσότεροι από επτά στους 10 καταναλωτές, ενώ μόλις ένας στους 10 επιλέγει γεύσεις με μαρμελάδα κεράσι, βερίκοκο ή φράουλα.

Ως προς το προφίλ των καταναλωτών, η μεγαλύτερη κατανάλωση γλυκών κρουασάν πραγματοποιείται από παιδιά έως 16 ετών, ενώ η εμφάνιση στην αγορά και αλμυρών προϊόντων αναμένεται να καλύψει τις ανάγκες ομάδων μεγαλύτερων ηλικιών που αναζητούν ένα γρήγορο γεύμα στη διάρκεια της ημέρας. Ήδη, έρευνα αγοράς για λογαριασμό της Creta Farm έδειξε μεγάλη ανταπόκριση στις ηλικίες από 15 έως 24 ετών.
  	
TΟ ΣABBATΟKYPIAKΟ
Eλεύθερη είσοδος σε μουσεία και αρχαιολογικούς χώρους

Εκπαιδευτικές ξεναγήσεις στην έκθεση «Αγών» οργανώνει την Παρασκευή και το Σάββατο το Εθνικό Αρχαιολογικό Μουσείο

Μνημεία, μουσεία και αρχαιολογικοί χώροι γιορτάζουν αυτό το Σαββατοκύριακο τις ευρωπαϊκές ημέρες πολιτιστικής κληρονομιάς, με δωρεάν είσοδο για το κοινό και δεκαπέντε διαφορετικά παιδικά εκπαιδευτικά προγράμματα με παιχνίδια και ξεναγήσεις, αφιερωμένα στο θέμα τόποι αθλητισμού, τόποι πολιτισμού.

Εκπαιδευτικές ξεναγήσεις στην Ολυμπιακή περιοδική έκθεση «Αγών» οργανώνει την Παρασκευή και το Σάββατο το Εθνικό Αρχαιολογικό Μουσείο (τηλ. 210-8217.724), ενώ στο Νομισματικό Μουσείο - Ιλίου Μέλαθρον, τις ίδιες ημέρες τα παιδιά θα ξεναγηθούν στη φωτογραφική νομισματική έκθεση Νίκη - Victoria και τη βιντεοεγκατάσταση της ζωγράφου Μαριάννας Στραπατσάκη, με τίτλο «Λαύριο, υπόγειες διαδρομές» (τηλ. 210-3612.519).

Στο Διονυσιακό Θέατρο, στους πρόποδες της Ακρόπολης, προσφέρεται ξενάγηση και εκπαιδευτική δραστηριότητα με θέμα τους αρχαίους μουσικούς και δραματικούς αγώνες και τη σχέση τους με τους σύγχρονους διαγωνισμούς (τηλ. 210-3251.787), ενώ στον Εθνικό Κήπο πραγματοποιείται δράση με θέμα τη στεφανηφορία που αναβίωσε στους Ολυμπιακούς του 2004. Εικαστικοί καλλιτέχνες και οι μετέχοντες θα φτιάξουν στεφάνια σε συνεργασία με την Ελληνική Εταιρεία Καλλιτεχνικών Προγραμμάτων ατόμων με ειδικές ανάγκες (τηλ. 210-7487.905).

Παιχνίδια με τον πηλό οργανώνει το Κέντρο Μελέτης Νεώτερης Κεραμικής (τηλ. 210-3318.491-6). Την Κυριακή το Εθνικό Ιστορικό Μουσείο (τηλ. 210-3237.315) προσφέρει ξεναγήσεις στην έκθεση για τους πρώτους Ολυμπιακούς Αγώνες της Αθήνας του 1896. Στο Μουσείο Ελληνικής Λαϊκής Τέχνης στην Πλάκα (τηλ. 210-3229.031) οργανώνεται εκπαιδευτική δραστηριότητα για τα λαϊκά αγωνίσματα. Το Παναθηναϊκό Στάδιο και το Ζάππειο μπορούν να γνωρίσουν μαθητές των Δημοτικών Σχολείων και Γυμνασίων της Αττικής, χάρη στα αντίστοιχα εκπαιδευτικά προγράμματα (τηλ. 210-3230.149).

Εκτός Αθηνών, στη Σπάρτη, το Γαλαξείδι, τη Βέροια, τη Λαμία, τους Δελφούς και το Αρχαιολογικό Μουσείο της Θάσου πραγματοποιούνται διαλέξεις, παραστάσεις και εκθέσεις.


ΦΟΙΒΗ ΑΘΗΝΑΙΟΥ 	


Αν σας σφίγγει η πόλη γύρω, αν έχετε διάθεση να επικοινωνήσετε για το πρόβλημά σας, η κυρία Φοίβη Αθηναίου (που έχει τα νεύρα της από οκτώ ετών!) είναι εδώ, στην ηλεκτρονική διεύθυνση Phoebe@dolnet.gr (με ένδειξη: Για Φοίβη) και στην ταχυδρομική διεύθυνση «TA NEA», «Ορίζοντες», Για κ. Φοίβη Αθηναίου, Μιχαλακοπούλου 80, 115 28 Αθήνα
Ανθρωποειδή, είπατε;

Ave, δαιμονιοτάτη Φοίβη!

H νευρασθένειά μου στο κόκκινο μαζί με ηχητικό σήμα! Τόσα πολλά ανθρωποειδή... τόσο λίγες σφαίρες! (So many assholes... so few bullets!) Νιώθω σαν επαναστάτης χωρίς αιτία! Θα ήθελα την εποικοδομητική σου γνώμη ως προς:

1) Μέσα σε έναν απλό και καθημερινό μέσο Μήτσο (AVERAGE MITSOS) του καιρού μας ελλοχεύει ένας Μιλτιάδης και ένας Λεωνίδας; Και μέσα σε μια μέση Κατίνα (AVERAGE ΚΑΤΙΝΑ) υπάρχουν τα γονίδια μιας αρχαίας Σπαρτιάτισσας; Ερωτώ!

2) Παρατηρώ μετά βδελυγμίας ότι οι «αδελφές» και οι «αδελφίζουσες» αυξάνονται επικίνδυνα! Και σκέπτομαι: Αν ο Θεός το ήθελε έτσι, δεν θα έπλαθε τον Αδάμ και την Εύα, θα έπλαθε τον Αδάμ και τον Μήτσο! Όου γιέα!

3) Γυναίκες= εκείνες οι αξιοσέβαστες υπάρξεις με κοφτερό μυαλό, ευγένεια, αξιοπρέπεια, ήθος, δυναμισμό, θηλυκότητα που πηγάζει από μέσα τους. Όρνιθες = εκείνες που μας θαμπώνουν με την επιφάνειά τους και μας διαψεύδουν με την κενότητα του εσωτερικού τους κόσμου, που, αν και ο Πλάστης τις έφτιαξε χάρμα ιδέσθαι, αναζητούν φτιασιδωμένη ομορφιά με θλιβερή αισθητική και αγωνιούν για το ποιο είναι το καλύτερο αντισυλληπτικό! ₼ραγε πόσο δυνατό αντισυλληπτικό πρέπει να πάρουμε για να μείνουμε ανεπηρέαστοι από την κενότητά τους;

4) To λεωφορείο ταξιδεύει με την ταχύτητα μεσήλικης ελεφαντίνας σε εμμηνόπαυση, μια έγκυος στέκει όρθια επί πολλή ώρα, ουδείς τη βοηθάει, και κάποιο αξιοθρήνητο μυωπικό σκουλήκι, άθελα έστω, την τσαλαπατάει. ₼ραγε, θα έπεφτε πολύ στον Έλληνα (που είναι τόσο πνευματικά και κοινωνικά προχωρημένος, που πλέον καταντάει εγκληματικό), να δείξει κάποια ανθρωπιά σ' αυτήν, αλλά και σε τόσες άλλες περιπτώσεις στην καθημερινότητά μας;

5) Και κάτι από τη μαμά!! Όταν η μάνα μου λέει ότι αφού αυτή με όσα έχει μάθει από τις ταινίες που βλέπει στην T.V. θα μπορούσε να είναι εξπέρ στους φόνους, ληστείες, κ.λπ., σκέψου πώς γαλουχούνται τα νέα παιδιά!

ΥΓ: Αρμένιμπους καράβιμπους/ αφρόρουμ κυματόρουμ/ καμπινεδόρουμ κώλυμπους/ τραβίμους καζανόρουμ! (Λατινική ωδή, αποδίδουσα επακριβώς τα εν Ελλάδι τεκταινόμενα την εποχή του Homo Teleopticus!)

Νευρασθενικώς υμέτερος,

His Royal Badness,

Κωνσταντίνος Κουνάβης, Κορυδαλλός

* Δεν ξέρω για τις άλλες (κυρίες), αγαπητέ Κωνσταντίνε μου, αλλά εμένα μέσα μου Σπαρτιάτισσα δεν κατοικεί. H Λασκαρίνα Μπουμπουλίνα, το πολύ πολύ, καμιά κρύα νύχτα του χειμώνα. Ξέρεις, η μπουρλοτιέρισσα, που την έκανε άνθρωπο και έργο η Μιμή (Ντενίση). Είπα Μιμή και έρχομαι σε άλλη παρατήρησή σου. Όρνιθες; Δεν εννοείς προφανώς του Αριστοφάνη. Εκείνες που κυκλοφορούν ανάμεσά μας, θα εννοείς. Εμ, αυτό είναι το πρότυπο που μας πουλάει ασταμάτητα η ελληνική TV. Αυτό και το στυλ τραβεστί. Όλες και όλοι μιλάνε και συμπεριφέρονται σαν τραβεστί. Σε πρωινάδικα, μεσημεράδικα και σίριαλ. Και τι κάνεις, χρυσσσσή μουουου, και μούρλια το συνολλλάκιιι σουουου και ξεσάλωσσσσες πιάαα και να ακκίζονται (σαν Μενεγάκη σε τραβεστί). Πιστεύεις πως φταίει κάτι άλλο για όσα καταμαρτυρείς - μετά βδελυγμίας και χωρίς; Αυτό βλέπουν, αυτό - φαίνεται - ζηλεύουν. Όσο για την έγκυο, η μεγαλομανία και ελληνομανία των Τελετών Έναρξης, όπως είδες, μας μάρανε, αγαπητέ. Το ελληναριλίκι (εκ του Ελληναρά). Όταν είναι για ανεβασμένα πράγματα σφυράει αδιάφορα ο Νεοέλλην...
H Ξάντρα και οι άλλοι

Αγαπητή Φοίβη,

για την προσφώνηση «μωρή» που σου απηύθυνα (και η οποία έγινε για προφανείς λόγους) απάντησες (δικαιολογημένα) ότι δεν ταιριάζει για μια κυρία που δεν είναι «άγιος». Τι υπονοείς; Ότι είναι κατάλληλη για μια (ούτως ειπείν) κυρία που είναι «άγιος»; Επίσης για το θέμα των αθλιοτήτων που γίνανε πριν από τον θάνατο του Σεραφείμ (γερό κόκαλο ο μακαριστός, δεν έλεγε τότε να παραχωρήσει τη θέση του στους βιαστικούς «αγίους» δελφίνους) μού δίνεις τη συμβουλή να αποταθώ στον κύριο Χριστόδουλο. Μα τι μου λες τώρα, κυρία Φοίβη; Αν ο μακαριότατος (ως συνήθως) αγριέψει και μου εξαπολύσει κάποια απ' τις γνωστές από το παρελθόν κατάρες του (σε στυλ μάγισσας Ξάντρας): «να σου ξεραθεί το χέρι! - να σου κοπεί η γλώσσα!» τι θα κάνω; Κι αν αγριέψει πιο πολύ και με αφορίσει; Αλίμονό μου, γιατί τότε δεν θα έχω άλλη λύση απ' το να καταφύγω στη γνωστή ρήση του Λασκαράτου: να μου αφορίσει και τα υποδήματα, ώστε να μη λειώνουν...

Φιλικά, M.Δ.

* Πάτε φιρί φιρί να με ρίξετε στο στόμα του κυρίου Χριστόδουλού μας, αγαπητέ M.Δ. (θα σας μαλώσω, και σας έχω και αδυναμία). Εγώ, λοιπόν, αυτά τα περί μάγισσας Ξάντρας και Μπέμπα Μπλανς και άλλα υποκοριστικά τα προσπερνώ με μεγαλοπρέπεια και μένω στην ουσία: Μην πειράζετε τον Αρχιεπίσκοπό μας, τώρα ειδικά που ήρθε και στρογγυλοκάθησε και ησύχασε και με την καινούργια κυβέρνηση (ούτε ταυτότητες ούτε ανέκδοτα). Μπορεί να αποδειχθεί ότι έχει τα νεύρα του από τριών ετών, από τότε που δοκίμαζε μεταξωτά ράσα στο εμπορικό της γωνίας.
Σταριλίκια!

Κυρία Φοίβη Αθηναίου,

Την είδατε τη Νατάσα Θεοδωρίδου να βοηθά άτομα με ειδικές ανάγκες; Να είναι διαφημιστικό κόλπο, τι λέτε κι εσείς;

Έλενα P., Θεσσαλονίκη

* Αν περιμένετε να το σχολιάσω αρνητικά, αγαπητή Έλενα, λάθος περιμένετε. Ανεξαρτήτως προθέσεων. Τους άλλους εγχώριους «σταρ» (της Τελετής Λήξης συμπεριλαμβανομένων) δεν είδα να βοηθάνε σε τίποτα. Μόλις τελείωσε το πανηγύρι τον Ολυμπιακών, μην τους είδατε, μην τους απαντήσατε. Εδώ σε θέλω σταρ!

Μέσα σε αστραφτερούς καπνούς, τελετές και άλλους μεγαλοϊδεατισμούς πορεύεται - με περούκα τραβεστί - το περιούσιον, τηλεοπτικώς εθισμένον, έθνος. Αν είναι όμως να δώσει τη θέση του σε έγκυο, στο λεωφορείο, γίνεται... Βαλκάνιο

δίκτυο
Συνεχίζει ο Τeo

Π.Θ.Κ. 	


Ακαταπόνητος ο Θόδωρος Αγγελόπουλος και λίγους μήνες μετά την προβολή της τελευταίας του ταινίας σκέπτεται την επόμενη! Γυρίζει αυτόν τον καιρό όλο τον κόσμο και παρουσιάζει «Το λιβάδι που δακρύζει», αλλά κάνει και επαφές για την επόμενη. Που θα είναι η συνέχεια της τριλογίας ή μια ταινία για τη σημερινή Κύπρο. Αν καταλήξει στη δεύτερη - όλα εξαρτώνται από τα κεφάλαια που θα εξασφαλίσει στη διεθνή αγορά με παραγωγούς από Ιταλία, Καναδά, Αμερική -, πρωταγωνιστές του θα είναι ο Σον Πεν και ο Χάρβεϊ Καϊτέλ. Οι καθοριστικές επαφές θα γίνουν προς το τέλος της χρονιάς, που θα βρίσκεται σε αφιέρωμα το οποίο θα διοργανωθεί προς τιμήν του στο Μουσείο Μοντέρνας Τέχνης (και στους Ζαν Λικ Γκοντάρ, Αμπάς Κιαροστάμι, Μπέλα Ταρ).

Όλα στον αέρα

Π.Κ. 	


Μία εβδομάδα μας χωρίζει από το τέλος Σεπτεμβρίου, εποχή κατά την οποία λήγουν οι συμβάσεις χιλιάδων εποχικών υπαλλήλων που εργάζονται στα αρχαιολογικά και αναστηλωτικά έργα του υπουργείου Πολιτισμού σε όλη την Ελλάδα. Αναγκαστική διακοπή. Τι θα γίνει μετά, αφού τα σπουδαιότερα έργα δεν έχουν εξασφαλίσει τη συνέχιση της ένταξης και χρηματοδότησής τους από τα επιδοτούμενα προγράμματα, το Γ' Κοινοτικό Πλαίσιο Στήριξης και άλλα περιφερειακά. Κοινώς, όλα βρίσκονται στον αέρα αυτήν τη στιγμή. Οι άνθρωποι και τα έργα. Παράλληλα εξελίσσεται άλλο θρίλερ με τους συμβασιούχους, οι οποίοι έχουν καταθέσει αιτήσεις για να μονιμοποιηθούν ή να μετατραπούν οι συμβάσεις τους σε αορίστου χρόνου, βάσει του πρόσφατου Π.Δ. Όμως οι περισσότεροι γνωρίζουν ότι θα τα μαζέψουν, θα γυρίσουν στα σπίτια τους και του χρόνου πάλι αιτήσεις... Έτσι έχουν τα πράγματα και το υπουργείο Πολιτισμού διαβεβαιώνει ότι η πολιτική ηγεσία έχει γνώση της κατάστασης, κάτι θα γίνει για να μη σταματήσουν τελείως τα μεγάλα αναστηλωτικά προγράμματα, ενώ προχωρούν και οι κρίσεις για τη μονιμοποίηση πολλών υπαλλήλων. Όμως κρατά κλειστά τα χαρτιά του, με το επιχείρημα ότι έχουμε καιρό...

  	
H κρίση όλα τα... αντέχει

Χ.Π. 	


Κάτι μου λέει ότι φέτος θα έχουμε ιδιαιτέρως ενδιαφέροντα καλλιτεχνικό χειμώνα μια που τα μεγάλα ονόματα του τραγουδιού αποφάσισαν να συνασπιστούν προκειμένου να αντιμετωπίσουν την κρίση. Έχετε δει ποτέ Χαρούλα με Αρβανιτάκη στο ίδιο πάλκο; Γαλάνη με Πρωτοψάλτη; Αμ, εδώ σας θέλω. Αφήστε που αυτά περί διαχωρισμού ποιοτικού και εκείνου του άλλου (του... σκυλέ) ανήκουν στο πολύ μακρινό παρελθόν. Να δεις που θα ξεσπαθώσουν σε λίγο και οι έντεχνοι και θα θέλουν γαρίφαλο (και δεν εννοούμε στο αυτί). Αμ, αυτά κάνει η κρίση. Φτιάχνει συμμαχίες. Δεν ξέρω βέβαια αν οι συμμαχίες αυτές θα αποδώσουν τίποτα περισσότερο πέρα από εξώφυλλα σε περιοδικά...

Tην γλίτωσε η Mαντόνα (του Mεξικού)

Τέρμα τα βάσανα για την Τρέβι. A, δεν θέλω «ποια Τρέβι;», «τη Φοντάνα ντι Τρέβι;», και άλλα τέτοια χαριτωμένα... Μία είναι η (Γκλόρια) Τρέβι. H Μαντόνα του Μεξικού. Αυτή! H οποία σύρθηκε στη λάσπη, στον βούρκο, στον βόρβορο πέντε χρόνια τώρα, από τις κακόγλωσσες που την ήθελαν τη Δόξα (εκ του Γκλόρια), που είναι και μάνα, να έχει κακοποιήσει σεξουαλικώς κοριτσάκια. Μνήσθητί μου... H Γκλόρια παιδόφιλος; A-πα-πα-πα! Στο ίδιο - α-πα-πα-πα - κατέληξε και το δικαστήριο, που την απάλλαξε πια από τις κατηγορίες του βιασμού, της ασέλγειας εις βάρος ανηλίκων και της διαφθοράς ανηλίκων, καθώς κατέληξε ότι δεν υπήρχαν αρκετά στοιχεία εις βάρος της. Τι να το κάνει η Τρέβι; Της το λέρωσαν το όνομα οι κακόγλωσσες; Της το λέρωσαν. Αλλά, έτσι είναι... Αν πουλάς πέντε εκατομμύρια δίσκους στην καθισιά σου (όχι σαν κάτι εγχώριες «Μαντόνες», που κάνουν τις ντίβες με 100.000 - βία - δίσκους), σε βάζουν στο μάτι. ₼σε που η 36χρονη τραγουδίστρια, που το είχε σκάσει στη Βραζιλία, έκανε και λίγο φυλακή...

Ξόδεψε 160.000 ευρώ για τη χαρά του

Σαν πολύ δεν ξεφύγαμε στους λογαριασμούς μας, κύριε Λελούς; Είπαμε, να την χαρείτε με το σινεφίλ κοινό τη νέα σας ταινία «Οι Παριζιάνοι», αλλά όχι και τζάμπα όλα αυτά... Κάπως έτσι επιχείρησαν να βάλουν φρένο στη... χαρά τού Κλοντ Λελούς (του θρυλικού σκηνοθέτη τού «Ένας άνδρας, μια γυναίκα») οι παραγωγοί της νέας του ταινίας. Διότι ο λογαριασμός είχε ξεπεράσει τα 160.000 ευρώ. Επειδή ο Λελούς αποφάσισε να μοιράσει 40.000 δωρεάν εισιτήρια σε σινεφίλ, για να δει τις αντιδράσεις του κοινού στους «Παριζιάνους», που οι κριτικοί κινηματογράφου είχαν χαρακτηρίσει ως «ελεεινή κωμωδία». Και εκτός από τη - λεκτική - απάντηση που είχε για τους κριτικούς («μακελεύουν κάθε δημοφιλή ή εμπορική ταινία») αποφάσισε να απαντήσει και με έργα. «Σαράντα χρόνια κράτησα κλειστό το στόμα μου και άφηνα να με κριτικάρουν. Τώρα, είδα το κοινό στις αίθουσες, τον ενθουσιασμό του, και δεν δίνω δεκάρα τι λένε οι κριτικοί». Και πληρώθηκε αδρά αυτό. 160.000 ευρώ...

Θα το πάρει το κορίτσι ο Kέβιν Kόστνερ

H φθινοπωρινή γαμήλια επιδημία χτύπησε τον Κέβιν Κόστνερ, εκείνη που χτύπησε και την Μπρίτνι πριν από λίγες ημέρες. Και θα ντυθεί γαμπρός το Σάββατο στο πλευρό τής εδώ και χρόνια αγαπημένης του Κριστίν Μπάουμγκαρτνερ. Τις τουαλέτες τους και τα καλά τους τα κοστούμια ετοιμάζουν ήδη 500 εκλεκτοί καλεσμένοι, ανάμεσά τους και οι Τιμ ₼λεν, Μπρους Γουίλις και Όλιβερ Στόουν, που θα συναντηθούν στο ράντσο του βραβευμένου με Όσκαρ ηθοποιού και γαμπρού, στο ₼σπεν του Κολοράντο.

  	
Eπιφυλλίδα
Tα αδέσποτα των πρακτορείων

ΚΩΣΤΑΣ ΛΟΓΑΡΑΣ 	


Όσοι ταξιδεύουν στην Αθήνα με υπεραστικό λεωφορείο και φτάνουν στη γέφυρα του Κηφισού, τα βλέπουν ξαπλωμένα στα πεζούλια και τα κράσπεδα της ασφαλτόστρωτης αλάνας, λες και βρίσκονται σε τίποτα παράδρομους της επαρχίας ή σε αυλές εξοχικές.

Κι ενώ τριγύρω τους οι άνθρωποι σαν τα λεφούσια μπαινοβγαίνουν στα λεωφορεία της γραμμής που πάνε κι έρχονται κορνάροντας, αυτά δεν ενοχλούνται καν. Ούτε από τον θόρυβο ούτε από την κοσμοσυρροή. Ανοιγοκλείνουνε τα μάτια τους νωθρά και σε κοιτάζουν με μια παραιτημένη ικεσία. Μάτια που προσδοκούν το χάδι σου, μα δίχως να ελπίζουν πως θα τους το δώσεις κιόλας. Βουτηγμένα μέσα στη λέρα πώς να τ' αγγίξεις; Ποιος να χαϊδέψει το γλιτσασμένο απ' τον μπουχό και την αιθάλη τρίχωμα;

(Σαν κάτι μου θυμίζει αυτό το βλέμμα των αδέσποτων σκυλιών. Ποια άλλα μάτια-κάρβουνα;)

Πότε πότε ανασηκώνονται - γομάρια ολόκληρα - και περνούν ανάμεσα στους ταξιδιώτες. Και πλησιάζοντας τα παρκαρισμένα αυτοκίνητα, μυρίζουνε τις ρόδες τους που κουβαλούν οσμές και ίχνη από τους αγρούς της Αργολίδας, από τα καπνοτόπια του Αγρινίου ή τα ξερολίθια της Ηπείρου.

Ύστερα στηριγμένα στα τρία τους ποδάρια, μισοτεντώνουν το πίσω τους δεξί κι αφήνουν το δικό τους στίγμα, τα μυστικά σημάδια και τα ίχνη τους· σαν ένα νήμα, που τα συνδέει νοερά με τις άγνωστες κι απέραντες εκτάσεις της φυγής τους.

Να, λοιπόν, τι μου θυμίζει αυτό το πείσμα των χαμένων ζωντανών να διατηρήσουν στη σκυλίσια μνήμη τους μια φύση υπερήφανη και αδέσποτη. Το ίδιο ανυπότακτοι και αδέσμευτοι τριγυρνούν στις αποβάθρες, στους σταθμούς και στις αλάνες της γενέθλιας πόλης μου οι μετανάστες Κούρδοι και οι πρόσφυγες Πακιστανοί.

Φευγάτοι ή διωγμένοι απ' τα σπίτια τους κι αυτοί - όπως τ' αδέσποτα - περιμένουν μέρες και μήνες, ώρες ατέλειωτες στα κράσπεδα του λιμανιού, λες και τους ξέχασαν σε κάποια αίθουσα αναμονής. Λεροί και δύσμοιροι.

Αγκαλιάζουν με τα χέρια τους τα κάγκελα του λιμανιού και με τα μαύρα μάτια-κάρβουνα ζώνουν το πέλαγος. Καραδοκούν μιαν ευκαιρία να σαλτάρουν στα πλοία της γραμμής και ν' αποδράσουν.

Τα βράδια πριν ξαπλώσουν το γλιτσασμένο τους κορμί στα κρηπιδώματα του λιμανιού, στις σκοτεινές στοές και στα τσιμέντα, κρεμιούνται απ' τα σύρματα του τηλεφώνου και στέλνουν μυστικά μηνύματα στις μακρινές πατρίδες τους. Αναζητούν πεισματικά - κι αυτοί - ένα νήμα, μία ρίζα για να κρατηθούν.

Ύστερα πιάνουν τη γωνιά τους σαν τα αδέσποτα, κλείνουν τα μάτια τους και χάνονται στα ανεμπόδιστα όνειρά τους: στις απέραντες εκτάσεις της φυγής τους. Ποιος να ξέρει σε ποια αρχέγονη παρόρμηση υπακούν όλοι οι ανυπότακτοι και υπερήφανοι. ₼νθρωποι και ζωντανά.

O Κώστας Λογαράς είναι φιλόλογος - συγγραφέας

KAΛYMNΟΣ
Πολεμικό «μουσείο» στον βυθό
Πολεμικά πλοία και αεροπλάνα που χάθηκαν στον βυθό του Aιγαίου κατά τη διάρκεια του B' Παγκοσμίου Πολέμου, ανακάλυψαν Έλληνες δύτες
	


Εκτός από τα πλοία, οι Έλληνες δύτες εντόπισαν συντρίμμια από δύο βρετανικά και ένα γερμανικό πολεμικά αεροσκάφη. Στη φωτογραφία φαίνεται ο κινητήρας ενός από αυτά, σε βάθος περίπου 100 μέτρων

Σε βάθος 100 μέτρων, στα ανατολικά της Καλύμνου, τα ηχοβολιστικά μηχανήματα που χρησιμοποίησε η ομάδα υποβρύχιων ερευνών του Κώστα Θωκταρίδη, αποκάλυψε τους τάφους δύο βρετανικών αντιτορπιλικών. Των «HMS Hurworth» και «HMS Eclipse». Στην ίδια όμως περιοχή βρέθηκε και η πλώρη του ελληνικού αντιτορπιλικού Αδρίας, που το πλήρωμά του έμεινε στην ιστορία της ελληνικής ναυτοσύνης, όταν κατάφερε να οδηγήσει το λαβωμένο πλοίο στις τουρκικές ακτές.

Στα ανατολικά της Καλύμνου, το 1943, η θάλασσα ήταν γερμανικό ναρκοπέδιο. Οι νάρκες βρίσκονταν σε βάθος τριών μέτρων κάτω από την επιφάνεια της θάλασσας. Το βράδυ της 22ας Οκτωβρίου εκείνης της χρονιάς, το «Hurworth» και το «Αδρίας» πραγματοποιούσαν επιθετική περιπολία. Το ελληνικό πλοίο προσέκρουσε σε νάρκη, με αποτέλεσμα να αποκολληθεί η πλώρη του. Την ίδια στιγμή το αγγλικό σκάφος που έσπευσε σε βοήθεια, προσέκρουσε και αυτό σε νάρκη και κόπηκε στα δύο παρασύροντας στον βυθό 143 άνδρες.

Το «Αδρίας» δεν βυθίστηκε και το πλήρωμά του με κυβερνήτη τον αντιπλοίαρχο Ιωάννη Τούμπα οδήγησαν το σκάφος στην τουρκική ακτή Γκιουμουσλούκ, όπου επισκευάστηκε πρόχειρα και ανεχώρησε για την Αλεξάνδρεια. Εκεί του επιφυλάχθηκε ενθουσιώδης υποδοχή.

Το δεύτερο βρετανικό πλοίο, το «Eclipse», βυθίστηκε από νάρκη στην ίδια περιοχή το βράδυ της 24ης Οκτωβρίου 1943. Μετέφερε 200 στρατιώτες για να ενισχύσουν Συμμαχικές Δυνάμεις στα Δωδεκάνησα. Μαζί με το πλοίο χάθηκαν 140 στρατιωτικοί και 119 μέλη πληρώματος.
Σε βάθος 102 μέτρων

H έρευνα για τον εντοπισμό των ναυαγίων ξεκίνησε το 1996 και η ομάδα πραγματοποίησε επτά αποστολές. Οι δύτες χρησιμοποίησαν μείγματα αερίων (ήλιο-άζωτο-οξυγόνο) και έφθασαν σε βάθη από 92 μέχρι 102 μέτρα για να φωτογραφίσουν τα ναυάγια. Είδαν ότι η πλώρη του ελληνικού πλοίου είχε ένα μεγάλο ρήγμα στην αριστερή πλευρά. Το «Hurworth» βρισκόταν αντεστραμμένο στον πυθμένα, ενώ από το «Eclipse» συνεχίζουν ακόμη και τώρα να αναδύονται από τα έγκατά του, μικρές κηλίδες πετρελαίου.

Aλαλούμ με τα Xυτήρια Hπείρου και την ΠYPKAΛ - EBΟ
	

Αλαλούμ και ασυνεννοησία μεταξύ των υπουργείων ₼μυνας και Οικονομίας ανέδειξε χθες προσπάθεια εξαγοράς μιας υπερχρεωμένης και υπό πλειστηριασμό ιδιωτικής εταιρείας από την - επίσης προβληματική - κρατική αμυντική βιομηχανία ΠΥΡΚΑΛ - ΕΒΟ (ΕΑΣ πλέον).

Το θέμα αφορούσε την εξαγορά της εταιρείας Χυτήρια Ηπείρου, η οποία τελεί υπό πλειστηριασμό, με πρωτοβουλία των εργαζομένων, οι οποίοι απαιτούν πάνω από 250.000 ευρώ και φυσικά εργασία.

Ύστερα από πίεση τοπικών στελεχών της N.Δ. που ζητούσαν να αγοραστεί η εταιρεία από την κρατική βιομηχανία, το θέμα τέθηκε στο Διοικητικό Συμβούλιο της ΕΑΣ, που συγκλήθηκε εκτάκτως χθες, καθώς ο πλειστηριασμός έληγε το μεσημέρι. H διοίκηση μάλιστα επικαλέστηκε εντολή από το υπουργείο ₼μυνας.

Ακόμα και πριν από τη συνεδρίαση ορισμένα μέλη του Δ.Σ. αρνήθηκαν να συμφωνήσουν, με το αιτιολογικό ότι απόφαση αγοράς παγίων στοιχείων απαιτεί έγκριση Γενικής Συνέλευσης, ότι η εξαγορά δεν είναι συμφέρουσα και ότι μια προβληματική εταιρεία που ζει με προκαταβολές από συμβάσεις ή δάνεια δεν μπορεί να αγοράσει μια άλλη προβληματική. «Υπάρχει αδίκημα», ειπώθηκε.

Κατά τη συνεδρίαση άλλο μέλος του Δ.Σ. (ο κ. Βραΐλας) εμφάνισε άλλη εκδοχή για τη θέση του υπουργού κ. Σπηλιωτόπουλου - ότι δηλαδή πρέπει να συμφωνήσει και να χρηματοδοτήσει την εξαγορά το υπουργείο Οικονομίας με εντολή του υφυπουργού κ. Π. Δούκα. Σύμφωνα με μέλη του Δ.Σ., ο κ. Δούκας διαμήνυσε ότι δεν μπορεί να γίνει αυτό. Ακολούθησαν επίσκεψη μελών του Δ.Σ. στο Πεντάγωνο και νέες διαβουλεύσεις και φάνηκε ότι θα υπάρξει συμφωνία. Ωστόσο τελικά κάτι τέτοιο δεν έγινε, το υπουργείο Οικονομικών δεν έστειλε χρήματα και η προθεσμία του πλειστηριασμού έληξε...

Αργά το βράδυ κύκλοι του υπουργείου Οικονομίας έλεγαν ότι «εξετάζονται όλα τα σενάρια» για να σωθούν οι θέσεις εργασίας.

Παράθυρο για εργασία πάνω από 48 ώρες την εβδομάδα

ΦΙΛΙΟΣ ΣΤΑΓΚΟΣ 	

Παράθυρα στην ευρωπαϊκή νομοθεσία που θέτει ανώτατο όριο τις 48 ώρες εργασίας εβδομαδιαίως εισηγείται η Ευρωπαϊκή Επιτροπή. Έκπτωση από τα εργασιακά κεκτημένα για τους μεν, απαραίτητη προϋπόθεση για την ενίσχυση της ανταγωνιστικότητας της ευρωπαϊκής οικονομίας για τους δε, η ανακοίνωση από τον Έλληνα επίτροπο Σταύρο Δήμα της πρότασης της Ευρωπαϊκής Επιτροπής για την αναθεώρηση της κοινοτικής οδηγίας περί μέγιστου χρόνου εργασίας έγινε χθες δεκτή με καχυποψία από τους κοινωνικούς εταίρους.

Στην ουσία η Επιτροπή προτείνει τη γενίκευση της «βρετανικής εξαίρεσης» από τη νομοθεσία που θέτει το 48ωρο ως μέγιστο χρόνο εργασίας την εβδομάδα.

Τα κράτη-μέλη μπορούν να θεσπίσουν μέτρα σε εθνικό επίπεδο για την εφαρμογή «ατομικής ρήτρας εξαίρεσης» από τον μέγιστο εβδομαδιαίο χρόνο εργασίας των 48 ωρών. Προκειμένου να αποτραπεί η κατάχρηση του μέτρου ο εργοδότης δεν θα μπορεί να λαμβάνει τη συναίνεση του εργαζομένου κατά τη στιγμή της υπογραφής της σύμβασης, ενώ ο εργαζόμενος θα μπορεί να υπαναχωρήσει από τη συναίνεσή του ανά πάσα στιγμή.

Ακόμη προβλέπεται ότι η επιλογή της εξαίρεσης θα διέπεται από συλλογική σύμβαση ή από συμφωνίες μεταξύ εργοδοτών και εργαζομένων στο πλαίσιο ενός κλάδου ή μιας επιχείρησης ενώ τα κράτη-μέλη θα έχουν τη δυνατότητα παράτασης της περιόδου αναφοράς για τον υπολογισμό της 48ωρης εβδομάδας εργασίας από τέσσερις μήνες σε ένα έτος.

Bουλιάζει κι η νέα Ολυμπιακή
Πρώτα γενέθλια με ζημίες άνω των 100 εκατ. ευρώ

ΚΩΣΤΑΣ ΝΤΕΛΕΖΟΣ 	

Ζημίες ύψους άνω των 100 εκατ. ευρώ για τη νεοσύστατη εταιρεία των Ολυμπιακών Αερογραμμών φέρνει ο πρώτος χρόνος λειτουργίας της, παρά τις προβλέψεις για κερδοφορία του επιχειρησιακού της σχεδίου.

H νέα εταιρεία, που δημιουργήθηκε στις 12 Δεκεμβρίου 2003 και παραδόθηκε στη νέα κυβέρνηση ύστερα από 85 ημέρες, ήταν απαλλαγμένη από υποχρεώσεις

H κυβέρνηση ετοιμάζει νέο διαγωνισμό για την πώληση των Ο.A., που αυτή τη φορά θα βγει στον «αέρα» περί τα τέλη Οκτωβρίου και θα περιλαμβάνει στο ίδιο «πακέτο» τούς τομείς της επίγειας εξυπηρέτησης (χάντλινγκ) και της τεχνικής βάσης της Ολυμπιακής Αεροπορίας.

Για τον σκοπό αυτό μέσα στις ερχόμενες μέρες αναμένεται να προσληφθεί από την κυβέρνηση καινούργιος σύμβουλος, ο οποίος θα αναλάβει την ιδιωτικοποίηση της εταιρείας.

Εκτίναξη κόστους

Στο μεταξύ, ο τέως υπουργός Μεταφορών Χρίστος Βερελής, σε ερώτηση που κατέθεσε χτες στη Βουλή προς τους αρμόδιους υπουργούς, αναφέρει ότι η διοίκηση των Ο.A. «εγκαταλείπει το επιχειρησιακό σχέδιο που είχε καταρτιστεί από την προηγούμενη κυβέρνηση και με τις αποφάσεις της εκτινάσσει το κόστος λειτουργίας της εταιρείας σε πολύ υψηλά επίπεδα».

Σημειώνεται ότι, βάσει του επιχειρησιακού σχεδίου που είχε εκπονήσει η προηγούμενη κυβέρνηση για τις Ο.A., προβλεπόταν ότι ο πρώτος χρόνος λειτουργίας της νέας εταιρείας θα έκλεινε με κέρδη τουλάχιστον 70 εκατ. ευρώ!

Σύμφωνα με τον κ. Βερελή, η νέα εταιρεία, που δημιουργήθηκε στις 12 Δεκεμβρίου 2003 και παραδόθηκε στη νέα κυβέρνηση ύστερα από 85 ημέρες, ήταν απαλλαγμένη από υποχρεώσεις, από ένα μεγάλο μέρος υψηλόμισθου πλεονάζοντος προσωπικού, από τα υψηλά ενοίκια των αεροσκαφών, καθώς και από τεράστια ποσά εισφορών σε Ταμεία.

Δεν εφαρμόστηκε

Προϋπόθεση για την αποτελεσματική έκβαση της όλης παρέμβασης - προσθέτει ο ίδιος - ήταν η ολοκλήρωση όσων προέβλεπε το επιχειρησιακό σχέδιο της νέας εταιρείας. «Αντ' αυτού, το τελευταίο διάστημα λαμβάνονται αποφάσεις οι οποίες υποδηλώνουν σύγχυση από την πλευρά των αρμόδιων υπουργείων Οικονομίας και Μεταφορών και ακύρωσης του επιχειρησιακού σχεδίου».

Συγκεκριμένα, σύμφωνα με τον κ. Βερελή, αντί να προχωρήσει η διοίκηση στη μείωση του αριθμού των υπεράριθμων πιλότων κατά 120, όπως προβλεπόταν, προσέλαβε επιπλέον 40 συνταξιούχους πιλότους με εξαιρετικά υψηλές αποδοχές. Επιπλέον, υπέγραψε νέα συλλογική σύμβαση εργασίας με τους πιλότους «που αυξάνει το κόστος εργασίας της εταιρείας, τις ανάγκες της σε προσωπικό και μειώνει δραστικά την ανταγωνιστικότητά της, θέτοντάς την εκτός αγοράς».

IΣPAHΛ
Γυναίκα καμικάζι σκόρπισε τον τρόμο στην Iερουσαλήμ
	

Ζεϊνάμπ Αμπού Σάλεμ. Ανατινάχθηκε σε σταθμό λεωφορείων

Μια Παλαιστίνια καμικάζι ανατινάχθηκε χθες κοντά σε πολυσύχναστο σταθμό λεωφορείων στη βόρεια έξοδο της Ιερουσαλήμ σκοτώνοντας δύο Ισραηλινούς και τραυματίζοντας 17. Οι δύο νεκροί Ισραηλινοί ήταν άνδρες της παραστρατιωτικής μεθοριακής αστυνομίας που θέλησαν να ελέγξουν την ταυτότητά της. Από το σημείο όπου έγινε η επίθεση, ανάμεσα στο εβραϊκό προάστιο Γαλλικός Λόφος και το παλαιστινιακό Σουάφατ, ξεκινούν πολλά δρομολόγια λεωφορείων για τους εβραϊκούς οικισμούς της Βόρειας Δυτικής Όχθης και τα ισραηλινά στρατόπεδα.

Αυτόπτες μάρτυρες είπαν πως η καμικάζι είχε σκεπασμένο το κεφάλι της και κρατούσε τσάντα. Λογόφερε μ' έναν αστυνομικό που θέλησε να την υποβάλει σε σωματικό έλεγχο και, όταν πλησίασε ένας δεύτερος αστυνομικός, πυροδότησε τα εκρηκτικά. «Έριξε πίσω το κεφάλι της και τότε ακούστηκε μια έκρηξη», αφηγήθηκε μια αυτόπτης μάρτυρας. «Δευτερόλεπτα μετά το σώμα της λαμπάδιασε».

Ήταν η πρώτη βομβιστική επίθεση στην Ιερουσαλήμ εδώ και επτά μήνες, όταν οκτώ επιβάτες είχαν σκοτωθεί σ' ένα λεωφορείο. Την ευθύνη ανέλαβαν οι Ταξιαρχίες των Μαρτύρων του αλ-₼κσα. Μαχητικοί Παλαιστίνιοι στην Τζενίν είπαν ήταν επίθεση εκδίκησης για τον θάνατο του Μαχμούντ Χαλίφα, του τοπικού υπαρχηγού τους, που σκοτώθηκε αυτή την εβδομάδα από Ισραηλινούς στρατιώτες. Εκπρόσωπος των Ταξιαρχιών είπε πως η καμικάζι ήταν η Ζεϊνάμπ Αμπού Σάλεμ, μια 18χρονη από τον προσφυγικό καταυλισμό Ασκάρ, κοντά στη Ναμπλούς της Δυτικής Όχθης.

Οι αποκεφαλισμοί κάνουν... ρεκόρ πωλήσεων
Οι δολοφονίες των ομήρων από τρομοκράτες κυκλοφορούν σε DVD!

Προκαλούν σοκ. Απεικονίζουν με τον πιο φρικτό τρόπο τον όλεθρο που μπορεί να συντελέσει το διεστραμμένο μυαλό ενός φονιά. Στοιχίζουν λιγότερο από ένα δολάριο και, στις ιρακινές αγορές, είναι περιζήτητα και πουλάνε περισσότερο και από τις ταινίες πορνό. Είναι τα DVD που δείχνουν τις εκτελέσεις ομήρων από την ομάδα του υπαρχηγού της Αλ Κάιντα, αλ Ζαρκάουι.

Μπεστ σέλερ. Πάνω αριστερά, η «Καταιγίδα» έχει γυριστεί στη Φαλούτζα. «Οι κατάσκοποι», κάτω, είναι φιλμ με αποκεφαλισμούς

Κάθε μέρα, μία νέα φουρνιά DVD εμφανίζονται στις αγορές της Βαγδάτης. Προέρχονται από τον Αμπού Μουσάμπ αλ Ζαρκάουι, πλέον έναν από τους πιο αδίστακτους τρομοκράτες του κόσμου.

Οι βιντεοταινίες αυτές είναι σχεδιασμένες να εξάψουν το αντιαμερικανικό αίσθημα των Αράβων και ολόκληρου του ισλαμικού κόσμου. Σε πολλά βίντεο, τα θύματα της ομάδας του Ζαρκάουι είναι ντυμένα με την πορτοκαλί φόρμα που φορούσαν οι κρατούμενοι στη φυλακή Αμπού Γράιμπ και στη φυλακή του Γκουαντάναμο. H εικόνα της εκτέλεσής τους πάντα προβάλλεται σε φόντο ειδικό για να συγκινήσει τους Ιρακινούς: εικόνες από τζαμιά που έχουν πάθει ζημιές από αμερικανικούς βομβαρδισμούς ή εικόνες τραυματισμένων παιδιών του Ιράκ.

H προπαγάνδα

Τα DVD αυτά στοιχίζουν λιγότερο από ένα δολάριο το ένα και ξεπουλιούνται μόλις κυκλοφορήσουν στις αγορές της Βαγδάτης. Ένας μικροπωλητής είπε μάλιστα ότι όταν ένα νέο DVD κυκλοφορεί, μπορεί να πουλήσει έως και 65 αντίτυπα μέσα σε μία μέρα - περισσότερο απ' ό,τι και οι βιντεοκασέτες πορνό!

Οι Ιρακινοί βέβαια αγοράζουν αυτά τα βίντεο κυρίως επειδή είναι αποτρόπαια, αλλά στην πορεία κατ' αυτόν τον τρόπο έχει απλωθεί η προπαγάνδα του αλ Ζαρκάουι σε όλες τις φτωχικές συνοικίες του Ιράκ. Παρότι τα DVD είναι γυρισμένα πρόχειρα - τουλάχιστον με δυτικά κριτήρια -, δείχνουν μία άκρως επαγγελματική και ανατριχιαστική ικανότητα χρήσης της βιντεοτεχνολογίας με σκοπό την προβολή της ισλαμικής ρητορικής και των ισλαμικών συμβόλων.

Πριν από κάθε εκτέλεση που παρουσιάζεται στα DVD, εμφανίζεται το σύμβολο της ομάδας, με ένα Καλάζνικοφ, μία σημαία και ένα χέρι να ξεπροβάλουν από τις ανοιχτές σελίδες του Κορανίου. Τις εικόνες αυτές συνοδεύει ένας πολεμικός ύμνος στα αραβικά. Μετά την εισαγωγή αυτή, ακολουθεί η ανάγνωση μιας ανακοίνωσης από έναν κουκουλοφόρο, ο οποίος πλαισιώνεται από ένοπλους φρουρούς - συνήθως ντυμένοι στα μαύρα.

Αποτροπιασμός

Πίσω τους, πάνω στον τοίχο βρίσκεται η σημαία της ομάδας: μαύρη, με έναν μεγάλο κίτρινο κύκλο στο κέντρο της και το όνομα της ομάδας. Μπροστά στο εκτελεστικό απόσπασμα κάθεται το υποψήφιο θύμα. Δέσμιος και με δεμένα τα μάτια. Και μετά αρχίζει η κυρίως δράση... H εκτέλεση - συχνά από τον ίδιο τον Ζαρκάουι.

Αυτά τα DVD είναι απωθητικά αλλά είναι έξυπνα και άκρως αντιαμερικανικά. H απήχηση που έχουν στα φτωχότερα στρώματα του ιρακινού λαού εξηγεί σε μεγάλο βαθμό την εκπληκτική άνοδο του αλ Ζαρκάουι από... τοξικομανή και μεθύστακα ταραχοποιό, όπως ήταν στα νιάτα του στην ιορδανική πόλη Ζάρκα, σε υπαρχηγό της Αλ Κάιντα και νούμερο ένα εχθρό των Αμερικανών στο Ιράκ.

KEPI ENANTIΟN MΠΟYΣ
Eπίθεση με σκληρή γλώσσα
	

Τζον Κέρι: μοιάζει σαν να βρίσκει τη φωνή του

Χρησιμοποιώντας σκληρή γλώσσα, ο Κέρι επιτίθεται στον Μπους για την πολιτική του στο Ιράκ και επιτέλους μοιάζει σαν να βρίσκει τη φωνή του. Τις τελευταίες ημέρες, όταν ακούει κάποιος τον Αμερικανό πρόεδρο Τζορτζ Μπους και τον Δημοκρατικό υποψήφιο για την προεδρία Τζον Κέρι να μιλούν για την αμερικανική αποστολή στο Ιράκ, αρχίζει να αναρωτιέται αν μιλούν για τον ίδιο πόλεμο ή, έστω, για την ίδια χώρα.

Την Τρίτη, στο μαρμάρινο πόντιουμ του ΟΗΕ στη Νέα Υόρκη, ο κ. Μπους μίλησε για ένα Ιράκ που «έχει επανενταχθεί στην κοινότητα των εθνών» και σύντομα θα είναι «ασφαλές, δημοκρατικό, ομοσπονδιακό και ελεύθερο», αν ο κόσμος και οι σύμμαχοι της Αμερικής δεν χάσουν την αποφασιστικότητά τους.

Γεγονός είναι ότι ο Κέρι μοιάζει σαν να έχει αποφασίσει να αφήσει οριστικά τις ήπιες ομιλίες για εσωτερικά θέματα. Έτσι, τις τελευταίες εβδομάδες της προεκλογικής εκστρατείας του, έχει επικεντρωθεί στο αυξανόμενο χάος στο Ιράκ. Χρησιμοποιώντας σκληρή γλώσσα και ειρωνεία στις ομιλίες του, τις τελευταίες ημέρες ο Κέρι εξαπολύει δριμύτατες επιθέσεις στον Μπους για τη διαρκώς επιδεινούμενη κατάσταση στο Ιράκ. Όπως επισημαίνουν τα μέσα ενημέρωσης, κατ' αυτόν τον τρόπο, ο κάποτε «άχρωμος και άοσμος» υποψήφιος των Δημοκρατικών, κατορθώνει, ίσως πρώτη φορά, να κερδίσει - ακόμη και να εμπνεύσει - το ακροατήριό του.

Eκτέλεσαν τις 2 Iταλίδες;
Δραματική έκκληση του Bρετανού ομήρου στον Tόνι Mπλερ - απαισιοδοξία για την τύχη του

ΑΜΑΛΙΑ ΝΕΓΡΕΠΟΝΤΗ 	

Σοκ προκάλεσε τις πρώτες πρωινές ώρες η ανακοίνωση ισλαμιστικής οργάνωσης στο διαδίκτυο ότι εκτελέστηκαν οι δύο Ιταλίδες όμηροι, που απήχθησαν στις 7 Σεπτεμβρίου στο Ιράκ. Λίγο νωρίτερα, δραματική έκκληση στον Τόνι Μπλερ να αναλάβει πρωτοβουλία για να μην εκτελεστεί, απηύθυνε ο Βρετανός όμηρος Κένεθ Μπίγκλεϊ.

Με δεμένα τα μάτια. H βρετανική κυβέρνηση ανακοίνωσε χθες το βράδυ πως έχει ελάχιστες ελπίδες ότι ο Ζαρκάουι δεν θα σκοτώσει τον Κένεθ Μπίγκλεϊ

Αρκετές ώρες μετά την ανακοίνωση στο διαδίκτυο - σε ιστοσελίδα που δεν χρησιμοποιείται συχνά από Ιρακινούς εξτρεμιστές - δεν κατέστη δυνατό να επιβεβαιωθεί, αν πράγματι πραγματοποιήθηκε η απειλή της εκτέλεσης, που αντιμετώπιζαν οι Ιταλίδες από τις πρώτες μέρες της ομηρείας τους. H οργάνωση που αυτοαποκαλείται Οργάνωση «Τζιχάντ» αναφέρει, μεταξύ άλλων, πως εκτέλεσε τις δύο γυναίκες, που συμμετείχαν σε προγράμματα αρωγής, διότι η Ιταλία δεν απέσυρε τα στρατεύματά της από το Ιράκ. Πάντως η απειλή της εκτέλεσης αποδόθηκε σε οργάνωση με το όνομα «Οργάνωση Ισλαμικός Τζιχάντ».

Με βίντεο που προβλήθηκε χθες το βράδυ σε ισλαμική ιστοσελίδα, ο Μπίγκλεϊ ζήτησε βοήθεια από τον Βρετανό πρωθυπουργό, «διότι είστε ο μόνος άνθρωπος στη Γη που μπορεί να με σώσει». Αμερικανοί αξιωματούχοι όμως ανακοίνωσαν οριστικά χθες το απόγευμα πως δεν θα απελευθερωθούν οι δύο Ιρακινές που κρατούνται από τις συμμαχικές δυνάμεις στο Ιράκ - αίτημα που είχαν προβάλει οι αντάρτες για να μην αποκεφαλίσουν τους τρεις ομήρους που είχαν πιάσει. Τη Δευτέρα αποκεφαλίστηκε ο Γιούτζιν ₼ρμστρονγκ, ο ένας Αμερικανός όμηρος, ενώ την Τρίτη, ο δεύτερος, Τζακ Χένσλεϊ. H βρετανική κυβέρνηση ανακοίνωσε το βράδυ πως έχει ελάχιστες ελπίδες ότι ο Ζαρκάουι δεν θα σκοτώσει τον Μπίγκλεϊ, ενώ πρόσθεσε ότι δεν διαπραγματεύεται με τους απαγωγείς του. Νωρίτερα, η ιρακινή κυβέρνηση είχε προτείνει να απελευθερωθεί «υπό όρους» η Ριχάμπ Τάχα ή «Δρ Βακτήριο», μία από τις μονάχα δύο Ιρακινές που η Ουάσιγκτον λέει ότι κρατούνται. Οι αμερικανικές αρχές όμως απέκλεισαν το ενδεχόμενο.

Τουλάχιστον 11 άνθρωποι και τραυματίστηκαν 54 από επίθεση αυτοκτονίας με παγιδευμένο αυτοκίνητο σε κεντρική περιοχή της ιρακινής πρωτεύουσας. Ανακοινώθηκε επίσης χθες ότι σκοτώθηκε την Παρασκευή, σε αμερικανική αεροπορική επιδρομή σε περιοχή δυτικά της Βαγδάτης, ο πνευματικός πατέρας του υπαρχηγού της Αλ Κάιντα, Αμπού Μουσάμπ αλ Ζαρκάουι. Ο Ομάρ Γιουσέφ Τζουμά, γνωστός και ως Αμπού Ανάς αλ-Σάμι, ήταν μουσουλμάνος κληρικός που εξέδιδε κατά καιρούς ακραίους φετφάδες τους οποίους τηρούσε ευλαβικά ο Ζαρκάουι, ενώ δικαίωνε μέσω σχετικής ερμηνείας του Κορανίου τον αποκεφαλισμό ομήρων στο Ιράκ.

Το βίντεο: «Κύριε Μπλερ, είστε ο μόνος άνθρωπος στη Γη που μπορεί να με σώσει»

Το βράδυ δόθηκε τέλος σε μια μακρά διπλωματική μάχη που διεξαγόταν εδώ και μήνες στους κόλπους του ΝΑΤΟ σχετικά με τον ρόλο που η Βορειοατλαντική Συμμαχία μπορεί να παίξει στο Ιράκ. Έτσι, το ΝΑΤΟ ανακοίνωσε ότι όλα τα μέλη του συμφώνησαν στη δημιουργία μιας ακαδημίας στρατιωτικής εκπαίδευσης στο Ιράκ, η οποία θα έχει αποκλειστικά εκπαιδευτικό χαρακτήρα και θα φρουρείται από τις ήδη υπάρχουσες εκεί αμερικανικές δυνάμεις.

HNΩMENEΣ ΠΟΛITEIEΣ
Ύποπτος τρομοκράτης ο... Kατ Στίβενς
	

Κατ Στίβενς. Έχει ασπαστεί το Ισλάμ και λέγεται Γιουσούφ Ισλάμ

Ποιος είναι ο πιο επικίνδυνος τρομοκράτης που κυκλοφορεί σήμερα ελεύθερος; Ο Οσάμα μπιν Λάντεν, θα πείτε. Ο Ζαρκάουι, ο μάστορας των αποκεφαλισμών. Εντάξει, γι' αυτούς είναι προφανές. Ο Κατ Στίβενς, όμως; Το ξέρατε ότι ο γνωστός τραγουδιστής, που εδώ και χρόνια έχει ασπαστεί το Ισλάμ και λέγεται Γιουσούφ Ισλάμ, απειλεί την ασφάλεια των Ηνωμένων Πολιτειών;

Ούτε εκείνος το ήξερε. Για χάρη του, πάντως, ένα ολόκληρο αεροπλάνο που είχε ξεκινήσει από το Λονδίνο και κατευθυνόταν στην Ουάσιγκτον αναγκάστηκε να προσγειωθεί χθες το πρωί στο Μέιν. Οι αμερικανικές αρχές έχουν, λέει, πληροφορίες ότι ο τραγουδιστής έχει σχέσεις με πιθανούς τρομοκράτες κι έτσι τον κατέβασαν από το αεροπλάνο.

Όπως είπε Αμερικανός κυβερνητικός αξιωματούχος, η United Airlines όφειλε να γνωρίζει ότι το όνομα του Γιουσούφ Ισλάμ περιλαμβάνεται σε λίστα υπόπτων και δεν έπρεπε να του επιτρέψει την επιβίβαση στο αεροπλάνο της.

Υπόνοιες

Ένας άλλος αξιωματούχος εξέφρασε την υπόνοια ότι ο Ισλάμ έχει χρηματοδοτήσει στο παρελθόν άμεσα ή έμμεσα τον τυφλό σεΐχη Ομάρ Αμπντέλ-Ραχμάν, που έχει καταδικαστεί για την επίθεση το 1993 κατά του Παγκοσμίου Κέντρου Εμπορίου, καθώς και την οργάνωση Χαμάς.

Τον Ιούλιο του 2000, ο Ισλάμ απελάθηκε από το Ισραήλ λίγες ώρες αφού είχε φτάσει στην Ιερουσαλήμ. Όπως έγραψε τότε μια τοπική εφημερίδα, η ισραηλινή κυβέρνηση τον κατηγορεί ότι έχει δωρίσει δεκάδες χιλιάδες δολάρια στη Χαμάς.

Ο Ισλάμ, που έχει Ελληνοκύπριο πατέρα και Σουηδή μητέρα, έχει πραγματοποιήσει αρκετά ταξίδια στις Ηνωμένες Πολιτείες και δώρισε τα μισά δικαιώματα από την τελευταία του κασετίνα στις οικογένειες των θυμάτων της 11ης Σεπτεμβρίου.

Tο μυστικό του θανάτου του Kόκκινου Bαρόνου
Ένα τραύμα στο κεφάλι είχε αλλάξει τη συμπεριφορά του θρυλικού πιλότου

ΓΙΩΡΓΟΣ ΑΓΓΕΛΟΠΟΥΛΟΣ 	

Τα βιβλία της Ιστορίας αναφέρουν πως ο Κόκκινος Βαρόνος, ο θρυλικός Γερμανός άσος των αιθέρων του A' Παγκοσμίου Πολέμου, καταρρίφθηκε και σκοτώθηκε τον Απρίλιο του 1918. Σύμφωνα όμως με μια νέα έρευνα, η πορεία του προς τον θάνατο είχε ξεκινήσει εννέα μήνες νωρίτερα.

Κόκκινος Βαρόνος. Ο βαρόνος Μάνφρεντ φον Ριχτχόφεν, ο θρυλικός Γερμανός άσος των αιθέρων που έβαφε κόκκινα τα αεροπλάνα με τα οποία πετούσε

Ο Ντάνιελ Όρμι, ερευνητής στο Πανεπιστήμιο του Μισούρι στην Κολούμπια, και ένας συνεργάτης του στο Σινσινάτι του Οχάιο, ο νευροψυχολόγος Τομ Χάιατ, υποστηρίζουν πως τον Μάνφρεντ φον Ριχτχόφεν οδήγησε στον θάνατο ένα σοβαρό εγκεφαλικό τραύμα που είχε υποστεί σε προηγούμενη αερομαχία. «Σε όλη τη ζωή του ήταν πολύ συγκρατημένος χαρακτήρας, αλλά μετά τον τραυματισμό του η συμπεριφορά του είχε γίνει πολύ ανώριμη και βρήκαμε πως αυτό είναι συνηθισμένο σε αυτού του είδους τα εγκεφαλικά τραύματα», δήλωσε την Τρίτη ο Όρμι. Στην τελευταία, μοιραία αερομαχία, ο φον Ριχτχόφεν εθεάθη να καταδιώκει, εν μέσω εχθρικών πυρών, ένα αεροπλάνο που διέφευγε, δείχνοντας μια «εμμονή στον στόχο» την οποία δεν συνήθιζε. Σύμφωνα με τον Όρμι, η καταδίωξη αυτή παραβίαζε τον κανόνα που είχε θέσει ο ίδιος ο Ριχτχόφεν, «να μην επιμένεις ποτέ πεισματικά στην καταδίωξη ενός αντιπάλου».

Ο Όρμι και ο Χάιατ συνεργάσθηκαν για να διαπιστώσουν τι οδήγησε στον θάνατο του Κόκκινου Βαρόνου στις 21 Απριλίου 1918, την ημέρα κατά την οποία τραυματίσθηκε από σφαίρα στο στήθος και συνετρίβη. Εντόπισαν την προσοχή τους σ' ένα επεισόδιο που είχε σημειωθεί στις 6 Ιουλίου του 1917, όταν ο φον Ριχτχόφεν οδήγησε το αεροπλάνο του σε κατά μέτωπον επίθεση εναντίον του πολυβολητή ενός εχθρικού αεροπλάνου, ευρισκόμενος σε απόσταση από την οποία ήταν σίγουρος ότι δεν ήταν δυνατόν να πληγεί. «Ξαφνικά κάτι με χτύπησε στο κεφάλι», έγραψε αργότερα. Μία σφαίρα άφησε τραύμα τεσσάρων εκατοστών στο κρανίο του φον Ριχτχόφεν, το οποίο ουδέποτε επουλώθηκε πλήρως.

Έπειτα απ' αυτό, ο φον Ριχτχόφεν, γόνος Πρώσων ευγενών που στραβοκοίταζε όποιον στρατιώτη είχε ξεκούμπωτο κουμπί στο αμπέχονό του, άρχισε να επιδεικνύει παράξενη συμπεριφορά, όπως να ακουμπάει το κεφάλι του πάνω στο τραπέζι σε εστιατόριο του Βερολίνου για να δείξει την ανοιχτή πληγή του στη μητέρα ενός φίλου του. H δική του μητέρα, η βαρόνη φον Ριχτχόφεν, έγραψε πως μετά τον τραυματισμό, «κάτι οδυνηρό εγκαταστάθηκε γύρω από τα μάτια και στους κροτάφους» του γιου της. «Βρήκα τον Μάνφρεντ αλλαγμένο... Το κέφι, η ευθυμία, είχε χαθεί από τον χαρακτήρα του. Έγινε λιγομίλητος, σχεδόν απρόσιτος», έγραψε η βαρόνη.

Κρίσιμες αποφάσεις

«H περιγραφή των ενεργειών και της συμπεριφοράς του Κόκκινου Βαρόνου είναι χαρακτηριστική συνδρόμου έπειτα από διάσειση», λέει ο Ντάνιελ Όρμι. «Στη μάχη πρέπει να ενεργείς γρήγορα και να παίρνεις κρίσιμες αποφάσεις και εκείνος είχε χάσει την ικανότητα να αφομοιώνει γρήγορα όλα τα δεδομένα και να κάνει ασφαλείς κρίσεις. Δεν είχε τη νοητική ευελιξία για να συνειδητοποιήσει πως δεν έπρεπε να καταδιώκει εκείνο το αεροπλάνο».

Ο Mεγάλος Aδελφός αποκτά ισχυρότερα «μάτια»
	

Με μια σύγχρονη γενιά τηλεοπτικές κάμερες κλειστού κυκλώματος, ο «Μεγάλος Αδελφός» θα αποκτήσει και άλλα, ακόμη ισχυρότερα «μάτια». Οι νέες κάμερες θα μπορούν να εντοπίζουν αυτόματα εγκληματικές πράξεις στους δρόμους και σε άλλους δημόσιους χώρους, όπως βανδαλισμούς και κλοπές προτού ακόμη διαπραχθούν. H τοποθέτησή τους αναμένεται να αρχίσει σε διάφορα μέρη της Βρετανίας μέσα σε ένα χρόνο.

Μυστικές δοκιμές

Το νέο σύστημα που θα ενισχύσει το οπλοστάσιο του «Μεγάλου Αδελφού» αναμένεται να προκαλέσει ζωηρές αντιδράσεις από εκείνους που αντιμετωπίζουν με επιφύλαξη την ενίσχυση της επιτήρησης της καθημερινής ζωής. Όμως θα σημάνει επανάσταση στη φύλαξη σημαντικών δημόσιων κτιρίων. Μυστικές δοκιμές αυτών των συστημάτων διεξάγονται ήδη στη Βρετανία. Ένα από αυτά έχει αναπτυχθεί στο Πανεπιστήμιο Κίνγκστον στο Νότιο Λονδίνο και έχει αναλάβει τη διάθεσή του στην αγορά η εταιρεία Ίπσοτεκ. Μία περιφέρεια του Λονδίνου δοκιμάζει το σύστημα για τον έλεγχο της πορνείας και του εγκλήματος στους δρόμους. Αστυνομικά τμήματα στην Αγγλία και στην Ουαλία, η σιδηροδρομική βιομηχανία και τοπικές Αρχές περιμένουν στην ουρά τα αποτελέσματα από τις δοκιμές. Την ίδια ώρα, πόλεις σε όλο τον κόσμο συναγωνίζονται ποια θα εφαρμόσει το σύστημα για τον έλεγχο ολόκληρης της περιοχής της. Το Σικάγο ελπίζει να εγκαταστήσει τη νέα τεχνολογία παρακολούθησης έως την άνοιξη του 2006.

  	
AΪTH
Tώρα φοβούνται τις επιδημίες
	

Επέζησαν. Τουλάχιστον χίλιοι αγνοούνται

Μετά τις καταιγίδες και τις πλημμύρες, μπροστά στο φάσμα των επιδημιών βρίσκονται οι κάτοικοι της Αϊτής. Μεγάλες περιοχές της χώρας έχουν βουλιάξει στο νερό, ενώ εκφράζονται φόβοι ότι οι νεκροί θα ξεπεράσουν τους 2.000. Περισσότεροι από 700 άνθρωποι έχουν χάσει τη ζωή τους, αλλά ανθρωπιστικές οργανώσεις που βρίσκονται στην περιοχή υπολογίζουν ότι άλλοι 1.000 άνθρωποι αγνοούνται. Δεκάδες πτώματα πλέουν στο νερό στις πλημμυρισμένες αστικές περιοχές. «Έχουμε πρόβλημα με τα πτώματα», δήλωσε στο γαλλικό ραδιόφωνο ο Ζεράρ Λατορτί, πρωθυπουργός της Αϊτής. «Υπάρχει κίνδυνος επιδημιών. Δεν έχουμε ηλεκτρικό, τα νεκροτομεία είναι κλειστά και παντού υπάρχει νερό». Εκπρόσωπος του ΟΗΕ δήλωσε ότι πτώματα θάβονται εσπευσμένα σε μαζικούς τάφους, προκειμένου να αποφευχθεί η εξάπλωση ασθενειών. Από τις πλημμύρες και τις κατολισθήσεις που προκάλεσαν οι σφοδρές βροχοπτώσεις της τροπικής καταιγίδας Ζαν, τουλάχιστον η μισή παραλιακή πόλη Γκονάιβες παραμένει βυθισμένη κάτω από τόνους νερού και λάσπης. Ο πρωθυπουργός της χώρας έχει κηρύξει τριήμερο εθνικό πένθος.

Κατολισθήσεις

Οι πολυήμερες καταρρακτώδεις βροχές έχουν προκαλέσει κατολισθήσεις, απομονώνοντας ολόκληρες κοινότητες, καθώς οι δρόμοι έχουν καταστραφεί και τα σπίτια έχουν παρασυρθεί από το νερό. «Απευθύναμε έκκληση για βοήθεια», δήλωσε ο πρωθυπουργός Λατορτί. «H Αϊτή δεν μπορεί να βγει από αυτή την καταστροφή μόνη της». Στρατεύματα της ειρηνευτικής δύναμης του ΟΗΕ που είχαν σταλεί στην Αϊτή για να αποκαταστήσουν την τάξη μετά την ανατροπή του προέδρου Αριστίντ, τον περασμένο Φεβρουάριο, συνεργάζονται με τις ανθρωπιστικές οργανώσεις για να βοηθήσουν τα θύματα της θεομηνίας.

Διαστάσεις
Στο όνομα της αλήθειας

ΜΙΧΑΛΗΣ ΜΗΤΣΟΣ 	

Γιατί αυτοί οι δύο άνθρωποι επιμένουν να λάμψει η αλήθεια, έστω κι αν έχουν περάσει 41 χρόνια; Για να αποκατασταθούν δύο αθώοι. Για να ξεπλύνουν τις τύψεις τους. Για να θυμίσουν ξανά ότι άλλο αντίσταση σε μια δικτατορία κι άλλο τρομοκρατία.

«Πέθαναν εξαιτίας μας». Ο Σέρχιο Ερνάντες (αριστερά) και ο Αντόνιο Μαρτίν δείχνουν τις φωτογραφίες των δύο αναρχικών

Στις 17 Αυγούστου 1963, όταν ο στρατηγός Φράνκο ήταν απόλυτος κυρίαρχος στην ισπανική πολιτική σκηνή, οι νεαροί αναρχικοί Φρανθίσκο Γκρανάδο και Χοακίν Ντελγκάδο εκτελέστηκαν στις φυλακές Καραμπαντσέλ της Μαδρίτης με τη μεσαιωνική μέθοδο της γκαρότας. Είχαν κριθεί ένοχοι, ύστερα από μια παρωδία δίκης, για την τοποθέτηση δύο βομβών στο κτίριο της Ασφάλειας και στην έδρα του φρανκικού συνδικάτου. Από την πρόωρη έκρηξη της μίας βόμβας είχαν τραυματιστεί 20 άτομα. Αλλά οι δύο αναρχικοί δεν είχαν σχέση με αυτές τις ενέργειες. Οι πραγματικοί δράστες ήταν ο Σέρχιο Ερνάντες, που είναι σήμερα 61 ετών, και ο Αντόνιο Μαρτίν, 65 ετών. «Εμείς πραγματοποιήσαμε τις βομβιστικές επιθέσεις για τις οποίες εκτελέστηκαν ο Γκρανάδο και ο Ντελγκάδο», δήλωσαν σε μια εκπομπή που μεταδόθηκε το 1996 από το κανάλι Arte και την ισπανική τηλεόραση. Σε μια Ισπανία όμως που παραδιδόταν τότε και πάλι στη Δεξιά, κανείς δεν έδωσε σημασία στην ομολογία τους.

Το 1998, η χήρα του Γκρανάδο και ο αδελφός του Ντελγκάδο ζήτησαν επανεξέταση της υπόθεσης, αλλά το αίτημά τους απορρίφθηκε. Την ίδια τύχη είχαν και ανάλογες πρωτοβουλίες πολλών πολιτικών κομμάτων. Έπρεπε να έλθει στην εξουσία ο Χοσέ Λουίς Θαπατέρο και να αλλάξει εντελώς το κλίμα στην Ισπανία για να έλθει επιτέλους η δικαίωση. Στις 13 Ιουνίου 2004, το Συνταγματικό Δικαστήριο έκρινε ότι οι αποδείξεις της αθωότητας των δύο αναρχικών είναι ακλόνητες. Και την περασμένη εβδομάδα, ο Ερνάντες και ο Μαρτίν έστειλαν επιστολή στην ισπανική πρεσβεία στο Παρίσι - όπου κατοικούν - με την οποία ζητούν να καταθέσουν στη δίκη. Ζητούν επίσης να κληθεί για να καταθέσει ο 82χρονος Μανουέλ Φράγα, υπουργός Πληροφοριών και Τουρισμού το 1963 και νυν πρόεδρος της Γαλικίας...

Γιατί επιμένουν τόσο πολύ; Τι είναι αυτό που τους κάνει να διεκδικούν με πάθος την ιστορική αλήθεια τόσα χρόνια μετά; Για τον Ερνάντες, είναι ζήτημα συνείδησης. «Έχω περάσει όλη μου τη ζωή με το μυαλό μου να γυρίζει γύρω από εκείνα τα γεγονότα», λέει στην Ελ Παΐς. «Τους ανθρώπους που τραυματίστηκαν, τους συντρόφους που πέθαναν για κάτι με το οποίο δεν είχαν σχέση...». Ο Μαρτίν, πάλι, το βλέπει αλλιώς. «Διαπράχθηκαν πολλές δολοφονίες την περίοδο του φρανκισμού, όχι μόνο του Γκρανάδο και του Ντελγκάδο, και αυτό θέτει ένα ζήτημα δικαιοσύνης. Εμείς δεν ήμασταν τρομοκράτες, αλλά αντιστασιακοί, και θέλουμε να καταδικαστεί πολιτικά εκείνο το σύστημα». Όσο για τη χήρα του Γκρανάδο, την Πιλάρ Βακερίθα, περιμένει ακόμη το αυτονόητο: τη σύνταξη που χορηγείται στους συγγενείς των θυμάτων του φρανκισμού. «Εγώ δεν πήρα ποτέ δεκάρα», διαμαρτύρεται.

Mέτωπο κατά Pουσόπουλου
Στο στόχαστρο υπουργών, βουλευτών και κομματικών στελεχών

ΔΙΟΝΥΣΗΣ ΝΑΣΟΠΟΥΛΟΣ 	

Ομαδικά πυρά δέχεται ο υπουργός Επικρατείας Θόδωρος Ρουσόπουλος από υπουργούς, βουλευτές και κομματικά στελέχη για την επικοινωνιακή εικόνα της κυβέρνησης με αφορμή την υπόθεση Σινούκ, ενώ ο γραμματέας του κόμματος Βαγγέλης Μεϊμαράκης ζήτησε εκ νέου από τον Πρωθυπουργό να συμμετάσχει ενεργά το κόμμα στην προβολή του κυβερνητικού έργου και τη διαχείριση κρίσεων.

«Στη θέση που βρίσκομαι έχω μια υποχρέωση: Να δώσω όλες μου τις δυνάμεις για την εξυπηρέτηση ενός πολύ δύσκολου έργου. Προσπερνώ, λοιπόν, τα όποια σχόλια, διότι με ενδιαφέρει το έργο...», δήλωσε χθες απαντώντας στα πυρά που δέχεται ο υπουργός Επικρατείας

Τα στελέχη που βάζουν στο στόχαστρο τον κυβερνητικό εκπρόσωπο κάνουν λόγο για «επικοινωνιακό έλλειμμα» της κυβέρνησης που έφθασε στο αποκορύφωμα, όπως λένε, με την υπόθεση του μοιραίου ελικοπτέρου. Το ίδιο θέμα, με άλλο τρόπο, έθεσε χθες στον Πρωθυπουργό Κων. Καραμανλή και ο γραμματέας της N.Δ. B. Μεϊμαράκης, επαναφέροντας την πρότασή του για συμμετοχή του κόμματος - με την παρουσία του ιδίου και άλλων κομματικών στελεχών, όπως ο γραμματέας Πολιτικού Σχεδιασμού Νικ. Καραχάλιος - στην επικοινωνιακή ομάδα της κυβέρνησης. Ο κ. Μεϊμαράκης πρότεινε παράλληλα να δημιουργηθεί ομάδα διαχείρισης κρίσεων, στην οποία επίσης θα εκπροσωπείται το κόμμα, ώστε να υπάρχει συντονισμός και κοινή γραμμή των κυβερνητικών και κομματικών στελεχών σε αντίστοιχα συμβάντα.

Ο Πρωθυπουργός, σύμφωνα με πληροφορίες, κατέγραψε τους προβληματισμούς του κ. Μεϊμαράκη, χωρίς να πάρει θέση. Ωστόσο, πηγές από το Μέγαρο Μαξίμου υποστήριζαν ότι ο Κων. Καραμανλής δεν προτίθεται αυτή την ώρα να προχωρήσει σε κινήσεις που να δημιουργούν την εντύπωση ότι αποδυναμώνεται ο Θ. Ρουσόπουλος.

H απάντηση

Απάντηση στα πυρά που δέχεται έδωσε χθες και ο υπουργός Επικρατείας, δείχνοντας εμφανώς τη δυσαρέσκειά του για τις επικρίσεις, αλλά και διατυπώνοντας αιχμές για τον στόχο των επικριτών του: «Στη θέση που βρίσκομαι - είπε - έχω μια υποχρέωση: Να δώσω όλες μου τις δυνάμεις για την εξυπηρέτηση ενός πολύ δύσκολου έργου. Προσπερνώ, λοιπόν, τα όποια σχόλια, διότι με ενδιαφέρει το έργο...».

Παράλληλα, ο κ. Ρουσόπουλος γνωστοποίησε ότι η ευρεία επικοινωνιακή ομάδα που είχε συσταθεί εν όψει των Ολυμπιακών Αγώνων θα εξακολουθήσει, υπό μικρότερη μορφή, να λειτουργεί. Στην ομάδα θα συμμετέχουν εκπρόσωποι των συναρμόδιων υπουργείων κάθε φορά που ανακύπτει θέμα, για το οποίο απαιτούνται «επικοινωνιακοί χειρισμοί» και δεν θα συμμετέχει σε αυτήν εκπρόσωπος του κόμματος.

Ο κ. Μεϊμαράκης μετά τη συνάντησή του με τον Πρωθυπουργό, έκανε λόγο εμμέσως πλην σαφώς για αναποτελεσματικότητα στους μέχρι σήμερα επικοινωνιακούς χειρισμούς από την πλευρά της κυβέρνησης. Όπως δήλωσε, το ζητούμενο δεν είναι εάν θα δημιουργηθεί νέο επικοινωνιακό όργανο ή θα ενισχυθεί το υπάρχον, αλλά «το ζητούμενο είναι να είμαστε αποτελεσματικοί και κάθε μέρα να βελτιωνόμαστε».
Απογοήτευση για την εικόνα της κυβέρνησης

Τους προβληματισμούς και την απογοήτευση αρκετών βουλευτών για την εικόνα που παρουσιάζει η κυβέρνηση έχει, σύμφωνα με πληροφορίες, μεταφέρει στον Κων. Καραμανλή και ο γραμματέας της Κοινοβουλευτικής Ομάδας του κόμματος Απ. Σταύρου, ενώ άλλοι βουλευτές διατυπώνουν τις ενστάσεις τους δημοσίως. «Το να διορθωθεί η κατάσταση είναι θέμα επικοινωνιακό», ανέφερε χαρακτηριστικά (στον ρ/σ Alpha) ο πρώην πρόεδρος της N.Δ. Μιλτ. Έβερτ, σημειώνοντας ωστόσο ότι υπεύθυνος της επικοινωνιακής πολιτικής της κυβέρνησης δεν είναι μόνον ο κ. Ρουσόπουλος, αλλά και κάθε υπουργός ξεχωριστά για το υπουργείο του.

Με τις προτάσεις για αλλαγές που θα αφορούν την προβολή του κυβερνητικού έργου και τον συντονισμό των υπουργείων συντάχθηκε και ο πρώην εκπρόσωπος του κόμματος ₼ρης Σπηλιωτόπουλος, αναφέροντας χαρακτηριστικά (στον Αθήνα 9,84) ότι «από τη στιγμή που ο γραμματέας και άλλα στελέχη διαπιστώνουν την ανάγκη να υπάρξει ενίσχυση της προβολής του κυβερνητικού έργου, προφανώς μπορεί να χρειάζεται ρόλος συντονιστή και ενδεχομένως να βοηθήσει...».

Στην επικοινωνιακή πολιτική της N.Δ. αναφέρθηκε, εξάλλου, χθες και ο πρόεδρος του ΠΑΣΟΚ Γ. Παπανδρέου, κατά την ομιλία του στα μέλη του Συμβουλίου Ανασυγκρότησης, σημειώνοντας ότι σε αυτήν στηρίχθηκε η N.Δ. για να γίνει κυβέρνηση, αλλά αποδεικνύεται «ρηχή και επιφανειακή». «Αν δεν έχεις καλό προϊόν - πρόσθεσε - όση επικοινωνία και να κάνεις κάποια στιγμή ο καταναλωτής θα καταλάβει τα προβλήματα και νομίζω ότι ήδη αυτό φαίνεται...».

BENIZEΛΟΣ: H KYBEPNHΣH KAΘYΣTEPEI NA ANAΛABEI ΠPΩTΟBΟYΛIEΣ
Πολυνομοσχέδιο για τη λειτουργία των MME προωθεί η κυβέρνηση

ΔΗΜΗΤΡΗΣ ΤΖΑΘΑΣ 	

Πολυνομοσχέδιο που θα ξεκαθαρίζει το ραδιοτηλεοπτικό τοπίο και θα θεσπίζει τους κανόνες λειτουργίας των MME προωθεί η κυβέρνηση.

Ο υπουργός Επικρατείας κ. Θ. Ρουσόπουλος, σε επιστολή του που κατατέθηκε χθες στην Επιτροπή Θεσμών και Διαφάνειας της Βουλής, διευκρινίζει ότι προς το παρόν η κυβέρνηση μελετά την ανάληψη συγκεκριμένων νομοθετικών πρωτοβουλιών.

Σύμφωνα με τον υπουργό, ήδη συζητείται από κοινού με το υπουργείο Δικαιοσύνης η αναμόρφωση του νομικού πλαισίου για τον «βασικό μέτοχο», «με σκοπό να καθοριστούν οι αναγκαίες διορθωτικές παρεμβάσεις προς την κατεύθυνση αποφυγής των όποιων παρεκκλίσεων έχουν μέχρι σήμερα σημειωθεί και για την κατοχύρωση της διαφάνειας στον δημόσιο τομέα».

Παράλληλα σημειώνεται ότι θα επανακαθορίζεται το θεσμικό πλαίσιο για τα ραδιοτηλεοπτικά MME και θα ρυθμίζονται θέματα επαρχιακού Τύπου, εγγραφής στο Μητρώο Διαφημιστών, η συγχώνευση του ΑΠΕ με το Μακεδονικό Πρακτορείο, οι όροι εκπομπής τηλεπαιχνιδιών και οι προϋποθέσεις έκδοσης των οικονομικών εφημερίδων.

Όμως η παρέμβαση του υπουργού Επικρατείας σχολιάστηκε εντόνως από τον πρώην υπουργό Ευάγγελο Βενιζέλο, ο οποίος κατηγόρησε την κυβέρνηση ότι καθυστερεί να αναλάβει δραστικές πρωτοβουλίες για να ξεκαθαρίσει το ραδιοτηλεοπτικό τοπίο, ενώ έκανε λόγο για «έλλειψη συνείδησης αρμοδιοτήτων». Επιπλέον ο κ. Ευάγγ. Βενιζέλος επεσήμανε ότι η μείωση του βασικού μετόχου από 5%, που ισχύει σήμερα, στο 1% πιθανότατα δεν θα συνδράμει στον εντοπισμό των φυσικών προσώπων που ελέγχουν τα MME.

Κατά τη διάρκεια της σχετικής συζήτησης στην αρμόδια Κοινοβουλευτική Επιτροπή παρουσιάσθηκε το πόρισμα που συνέταξαν οι βουλευτές κ.κ. B. Πολύδωρας, Ευάγγ. Βενιζέλος και Φ. Κουβέλης, στο οποίο επισημαίνεται η ανάγκη να υπάρξει νομοθετική ρύθμιση για την αλλαγή του καθεστώτος περί βασικού μετόχου στα MME. Με βάση την έκθεση των τριών βουλευτών αναγνωρίζεται η απουσία, επί 17 χρόνια, πραγματικού και αποτελεσματικού ελέγχου από τα αρμόδια πολιτικά, διοικητικά και δικαστικά όργανα στο ραδιοτηλεοπτικό τοπίο.

Έκρηξη Κακλαμάνη

Ωστόσο, οι θέσεις αυτές των βουλευτών προκάλεσαν την έκρηξη του πρώην προέδρου της Βουλής Απόστολου Κακλαμάνη, ο οποίος σε έντονο ύφος παρατήρησε:

«Δυστυχώς εδώ και 17 χρόνια ο πολιτικός κόσμος κάνει το ίδιο λάθος, έχουμε αφήσει τη λειτουργία της Δημοκρατίας και την ελευθερία της έκφρασης στη διάθεση ελαχίστων, έξι επιχειρηματιών κατά βάση, που δυστυχώς πέραν του σκοπού του κέρδους δεν αισθάνονται την ανάγκη για τίποτε άλλο... Δεν κυβερνά η κυβέρνηση του λαού».

Και αμέσως μετά συμπλήρωσε: «Πρέπει να δοθεί το μήνυμα στην κυβέρνηση ότι χάνει χρόνο πολύτιμο για τον τόπο αλλά και την ίδια», υπογραμμίζοντας την ανάγκη να είναι γνωστό ποιος πραγματικά ελέγχει μία επιχείρηση των MME.

«AΘHNA 2004»
Kατέθεσαν στην εισαγγελέα οι πρώην δικαστικοί λειτουργοί
	

Στα συμπεράσματα του πορίσματος που είχαν συντάξει για τα πεπραγμένα του Οργανισμού «Αθήνα 2004» το έτος 2001 παρέπεμψαν την εισαγγελέα που διενεργεί τη σχετική έρευνα οι δύο πρώην ανώτατοι δικαστικοί λειτουργοί, οι οποίοι μετείχαν στην Επιτροπή Διαχείρισης και πρόσφατα αποπέμφθηκαν από αυτήν.

Ο επίτιμος αντιπρόεδρος του Ελεγκτικού Συνεδρίου, κ. Γιώργος Κοκολάκης, και ο επίτιμος σύμβουλος του ανωτάτου δικαστηρίου, κ. Παναγιώτης Παρασκευόπουλος, ήταν οι πρώτοι μάρτυρες που εξετάστηκαν στο πλαίσιο της προκαταρκτικής εξέτασης.

Το πόρισμα

Σύμφωνα με όσα προκύπτουν από το πόρισμα:

* Κατά την ελεγχόμενη διαχειριστική περίοδο ο «Αθήνα 2004» μίσθωσε οχήματα από την εταιρεία "ΧΙΟΥΝΤΑΙ ΕΛΛΑΣ" καταβάλλοντας συνολικά για μισθώματα το ποσό των 54.636.269 δραχμών, γεγονός που προκαλεί το ερώτημα για ποιο λόγο το ποσό αυτό δεν συμψηφίστηκε με την παρεχόμενη αξία σε υπηρεσίες, αφού η συγκεκριμένη εταιρεία ανήκε στους χορηγούς των Αγώνων.

* Μέχρι τις 31.12.2001 δεν είχαν υποβληθεί από το προσωπικό του «Αθήνα 2004» δικαιολογητικά για τα έξοδα που είχαν κάνει για λογαριασμό της εταιρείας. Το ποσό που δεν είχε επιστραφεί στα ταμεία από το προσωπικό ανερχόταν σε 39.535.320 δραχμές.

* Για 17 στελέχη είχε εγκριθεί δαπάνη αποζημίωσης αντί χρήσεως εταιρικού αυτοκινήτου, που δεν είχε κατανεμηθεί ισομερώς. Το ρεκόρ αποζημίωσης διεκδικεί ένα στέλεχος, που είχε λάβει 6.346.000 δραχμές για να καλύπτει τα έξοδα κινήσεώς του.

Από την πλευρά της, η Οργανωτική Επιτροπή «Αθήνα 2004» επαναλαμβάνει με κατηγορηματικό τρόπο ότι κινήθηκε, κινείται και θα κινηθεί σε αυστηρό πλαίσιο τήρησης της νομιμότητας. Συνολική απάντηση επί του πορίσματος της έκθεσης ελέγχου της Τριμελούς Ελεγκτικής Επιτροπής δίνει σήμερα σε συνέντευξη Τύπου η διοίκηση του «Αθήνα 2004».


Πρώτο «πιάτο» η Tουρκία
H ευρωπαϊκή προοπτική χωρίς όρους θα κυριαρχήσει στη συνάντηση Mολυβιάτη - Πάουελ

ΕΙΡΗΝΗ ΚΑΡΑΝΑΣΟΠΟΥΛΟΥ 	

«Εφοδιασμένος» με τα συγχαρητήρια του Προέδρου Μπους για την επιτυχή και ασφαλή διοργάνωση των Ολυμπιακών Αγώνων, ο υπουργός Εξωτερικών Πέτρος Μολυβιάτης συναντάται σήμερα στη Νέα Υόρκη με τον Αμερικανό ομόλογό του Κόλιν Πάουελ.

Ο υπουργός Εξωτερικών Πέτρος Μολυβιάτης συναντάται σήμερα στη Νέα Υόρκη με τον Αμερικανό ομόλογό του Κόλιν Πάουελ και το θέμα που αναμένεται να κυριαρχήσει είναι η ευρωπαϊκή προοπτική της Τουρκίας. Στη φωτογραφία, στιγμιότυπο από τη συνάντησή του με τον Ρώσο ομόλογό του Σεργκέι Λαβρόφ, στην έδρα των Ηνωμένων Εθνών

Το θέμα που θα κυριαρχήσει στη συνάντηση των δύο αντρών είναι η ευρωπαϊκή προοπτική της Τουρκίας - για την οποία η Ουάσιγκτον πιστεύει ότι πρέπει να είναι ανεμπόδιστη, χωρίς όρους και προϋποθέσεις.

Το θέμα της Τουρκίας συζητήθηκε και κατά τη χθεσινή συνάντηση των υπουργών Εξωτερικών της Ευρωπαϊκής Ένωσης με τον κ. Πάουελ, όπου οι Ευρωπαίοι εταίροι υπογράμμισαν πόση σημασία θα έχει η έκθεση που θα δώσει στη δημοσιότητα στις 6 Οκτωβρίου ο επίτροπος κ. Φερχόιγκεν. Οι δύο πλευρές του Ατλαντικού συζήτησαν ακόμη το θέμα του Ιράκ, όπου για άλλη μια φορά φάνηκε η διαφορά οπτικής - κάτι που έγινε φανερό ήδη από την προηγουμένη, όταν ο Πρόεδρος Μπους από το βήμα της Γενικής Συνέλευσης του ΟΗΕ υπεραμύνθηκε των αμερικανικών ενεργειών, συναντώντας την έντονη δυσφορία πολλών μελών.

Το Κυπριακό

Στη συνάντηση Μολυβιάτη - Πάουελ αναμένεται να συζητηθεί επίσης το Κυπριακό, εν όψει και της σχετικής συζήτησης στο Συμβούλιο Ασφαλείας τον Οκτώβριο, αλλά και της «εκκρεμότητας» των δύο κανονισμών για την αναβάθμιση των Τουρκοκυπρίων στην E.E. Διπλωματικές πηγές, πάντως, έλεγαν ότι κατά πάσα πιθανότητα θα βρεθεί συμβιβαστική λύση για τους κανονισμούς στο επόμενο Συμβούλιο Γενικών Υποθέσεων, καθώς και άλλες χώρες - μέλη (εκτός της Κύπρου) δεν θέλουν να επιτρέψουν στην Κομισιόν να «καπελώνει» το Συμβούλιο.

Και το Ιράκ

Οι υπουργοί Εξωτερικών Ελλάδας και Ηνωμένων Πολιτειών θα συζητήσουν εκτός απροόπτου το θέμα του Ιράκ, στο οποίο οι Αμερικανοί πιέζουν για μεγαλύτερη συμμετοχή και συμβολή της Ελλάδας. Μέχρι τώρα η ελληνική κυβέρνηση απαντούσε ότι δεν μπορεί να διαθέσει κανέναν και τίποτε λόγω Ολυμπιακών Αγώνων. Τώρα, όμως, είναι ένα ερώτημα το κατά πόσον η Αθήνα θα αντέξει τις πιέσεις της Ουάσιγκτον - και αν επιλέξει να.... ενδώσει, μέχρι ποιου σημείου σκοπεύει να φθάσει.

Στο πλαίσιο των ελληνοαμερικανικών σχέσεων, δεν αποκλείεται ο Κόλιν Πάουελ να θέσει το ζήτημα των αμερικανικών όπλων που η Ελλάδα έχει χορηγήσει στην Κυπριακή Δημοκρατία, θέμα για το οποίο έχει ήδη ενημερωθεί το Κογκρέσο, καθώς παραβιάζεται η αμερικανική νομοθεσία. H Αθήνα υποβαθμίζει το θέμα και δεν αναμένει κάποια κινητικότητα πριν από τις αμερικανικές εκλογές, αλλά αφήνει να εννοηθεί ότι δεν πρόκειται να αφήσει την Κύπρο ακάλυπτη αμυντικά - κυρίως όταν πέρα από την πράσινη γραμμή υπάρχουν τουρκικά στρατεύματα κατοχής εφοδιασμένα επίσης με αμερικανικά όπλα.

Χαιρετίσματα...

Πάντως, για τον κ. Μολυβιάτη υπήρξε μεγάλη ικανοποίηση το γεγονός ότι ο Αμερικανός Πρόεδρος, στη δεξίωση την οποία παρέθεσε, τον συνεχάρη θερμά για την επιτυχή και ασφαλή διεξαγωγή των Ολυμπιακών Αγώνων. Ανέφερε, μάλιστα, ότι άκουσε τα καλύτερα λόγια από τον πατέρα του και τις κόρες του, ενώ ζήτησε από τον Έλληνα υπουργό να μεταφέρει τους χαιρετισμούς του στον Πρωθυπουργό Κώστα Καραμανλή.
ΚΥΒΕΡΝΗΣΗ ΣΗΜΙΤΗ
Έμμεση αναγνώριση της επιτυχίας

Σε μια έμμεση αναγνώριση της επιτυχίας της κυβέρνησης Σημίτη στην εξωτερική πολιτική προχώρησε ο κ. Μολυβιάτης, δηλώνοντας ότι η προσπάθεια για την κατάκτηση μιας θέσης μη μόνιμου μέλους στο Συμβούλιο Ασφαλείας του ΟΗΕ για την περίοδο 2005 - 2006 άρχισε πριν από δυο χρόνια και ολοκληρώνεται τώρα. Πρόσθεσε, βέβαια, πως φεύγει από τη Νέα Υόρκη πιο αισιόδοξος από ό,τι ήρθε.

EΓΓΟNΟΣ NTENKTAΣ
«Θέλω κυπριακό διαβατήριο για τις σπουδές μου»

ΓΙΩΡΓΟΣ ΤΣΑΛΑΚΟΣ 	

Οι καιροί αλλάζουν και φαίνεται πως στα κατεχόμενα το καταλαβαίνουν αρκετά καλά κυρίως όταν πρόκειται για τον οικογενειακό προϋπολογισμό, ακόμα και αν πρόκειται για την οικογένεια Ντενκτάς ή του Ντερβίς Έρογλου.

Πάει ο καιρός που ο Ραούφ Ντενκτάς, ο άνθρωπος που σημάδεψε τη σκληρή τουρκική πολιτική στο Κυπριακό τα τελευταία σαράντα χρόνια, δήλωνε πως όποιος Τουρκοκύπριος αποκτήσει διαβατήριο της Κυπριακής Δημοκρατίας είναι προδότης. Χθες «αποκάλυψε» πως ο ίδιος συμβούλευσε τον εγγονό του Ραούφ Κουρσάτ να υποβάλει αίτηση στις αρχές της Κυπριακής Δημοκρατίας να αποκτήσει ταυτότητα και κυπριακό διαβατήριο.

«Του έδωσα άδεια...»

Ο Ντενκτάς ισχυρίστηκε ότι η «κυβέρνηση» δεν απαγόρευσε οτιδήποτε, προσθέτοντας ότι πολλοί νέοι άνθρωποι επωφελούνται από την ένταξη της Κύπρου στην Ευρωπαϊκή Ένωση. Φρόντισε όμως να δώσει και την... απαραίτητη πολιτική επιχειρηματολογία. Οι Τουρκοκύπριοι, είπε, μπορούν να απολαύσουν αυτό το δικαίωμα (της απόκτησης ευρωπαϊκού διαβατηρίου) χωρίς να γυρίσουν την πλάτη στο ψευδοκράτος, επισημαίνοντας ότι ο ίδιος έδωσε την άδειά του στον εγγονό του. Υπεραμύνθηκε της απόφασης του Ραούφ του νεώτερου, λέγοντας πως «είναι η διάσωση ενός δικαιώματος που κλάπηκε από τους Ελληνοκυπρίους την περίοδο 1960-1963».

Πιο ειλικρινής ήταν ο εγγονός του. Σε δηλώσεις του στη «Μιλιέτ» εξήγησε πολύ απλά την αίτησή του ν' αποκτήσει κυπριακό διαβατήριο. «Θα πάω, είπε, στη Βρετανία για μεταπτυχιακές σπουδές στις πολιτικές επιστήμες. Αν δεν είσαι υπήκοος της Ευρωπαϊκής Ένωσης τα δίδακτρα είναι δέκα φορές περισσότερα. Αυτός είναι ο λόγος της αίτησής μου. Δεν το έκανα για ευχαρίστηση αλλά για τις σπουδές μου».


ΔIKH EΛA
«Eξιλαστήριο θύμα ο Mιχάλης Kασσίμης»
	

Ολοκληρώνεται σήμερα - εκτός απροόπτου - ο κύκλος των αγορεύσεων και των συνηγόρων υπεράσπισης στη δίκη για την υπόθεση του ΕΛΑ και της 1ης Μάη. Επόμενο στάδιο είναι η δευτερολογία των δύο εισαγγελέων της έδρας και οι σύντομες τοποθετήσεις των κατηγορουμένων, οπότε η πρόεδρος κ. Ελισάβετ Μπρίλλη θα κηρύξει το πέρας της ακροαματικής διαδικασίας και τα μέλη του δικαστηρίου θα αποσυρθούν για διάσκεψη προκειμένου να εκδώσουν την απόφασή τους.

Κατά τη διάρκεια της χθεσινής συνεδρίασης αγόρευσε ο συνήγορος του Μιχάλη Κασσίμη κ. Δημήτρης Μπελαντής, ο οποίος απευθυνόμενος στους δικαστές ζήτησε να αθωώσουν τον εντολέα του και να μην τον τιμωρήσουν ως εξιλαστήριο θύμα. «H ιστορία του Χρήστου Κασσίμη (σ.σ.: φέρεται ως ιδρυτής του ΕΛΑ) και η εμπλοκή του κατηγορουμένου σαν δήθεν μέλος της 1ης Μάη αποτέλεσαν τον τρόπο να αποδείξουν οι Διωκτικές Αρχές τη θεωρία των συγκοινωνούντων δοχείων μεταξύ των οργανώσεων. Το χρειάζονται για να καλύψουν τα κενά των δύο υποθέσεων. H 1η Μάη δεν έχει τα απαιτούμενα τρία άτομα για τη συγκρότηση της οργάνωσης και έτσι χρειάζεται τον ΕΛΑ.

ΛIΓEΣ MEPEΣ ΠPIN AΠΟ TH ΛHΞH TΩN AΓΩNΩN
Στον αέρα η φύλαξη των εγκαταστάσεων
	

Στον αέρα παραμένει το θέμα της φύλαξης των Ολυμπιακών εγκαταστάσεων, λίγες ημέρες πριν από τη λήξη και των Παρολυμπιακών Αγώνων και δεν αποκλείεται το έργο αυτό να ανατεθεί τελικά σε ιδιωτικές εταιρείες.

Σε χθεσινή κυβερνητική σύσκεψη, τέθηκε το ζήτημα από την πλευρά του υπουργείου Πολιτισμού, αλλά από την Ελληνική Αστυνομία έγινε σαφές ότι οι δυνάμεις της θα αποδεσμευθούν από τα καθήκοντα φύλαξης αμέσως μετά τη λήξη των Παραολυμπιακών Αγώνων.

Σε δηλώσεις της, μετά τη σύσκεψη, η κ. Πετραλιά είπε ότι θα υπάρχει φύλαξη των εγκαταστάσεων, αλλά αρνήθηκε να προσδιορίσει το είδος της. Περιορίστηκε μόνον να αναφέρει ότι θα ληφθούν όλα τα απαραίτητα μέτρα, προκειμένου να μην επαναληφθούν τα φαινόμενα κλοπών εξοπλισμού, που παρατηρήθηκαν με τη λήξη των Ολυμπιακών Αγώνων.

TP. ΠEIPAIΩΣ
«Έχασε» 17.000 ευρώ από υποκλοπή του ΡΙΝ
	

Υποκλοπή του προσωπικού κωδικού (ΡΙΝ) πελάτη της, ο οποίος «έχασε» 17.000 ευρώ και όχι «σπάσιμο» των κωδικών της από χάκερς, δέχεται η Τράπεζα Πειραιώς. Όπως αναφέρει σε ανακοίνωσή της η Τράπεζα, υπήρξε καταγγελία πελάτη της τράπεζας, ο οποίος δεν αναγνώρισε δύο μεταφορές ποσών, συνόλου 17.000 ευρώ, που πραγματοποιήθηκαν από λογαριασμό του, εξαιτίας υποκλοπής του κωδικού του από τρίτο πρόσωπο.

Σύμφωνα με την ανακοίνωση, το περιστατικό δεν έχει καμία σχέση με τα θέματα ασφαλείας των συστημάτων της τράπεζας.
  	
ΘEΣΣAΛΟNIKH
Eισαγγελέας για τις ζημιές από τις πλημμύρες
	

Πέντε ημέρες μετά τη νεροποντή που πλημμύρισε τη Θεσσαλονίκη προκαλώντας ζημιές, χθες παρενέβη η Εισαγγελία Πρωτοδικών.

Διετάχθη επείγουσα προκαταρκτική εξέταση για να αναζητηθούν ποινικές ευθύνες, κυρίως για την έλλειψη μέτρων που θα απέτρεπαν τα προβλήματα.

Ο προϊστάμενος της Εισαγγελίας Παναγιώτης Ιωαννίδης στην παραγγελία του προς τον πταισματοδίκη Θεσσαλονίκης ζήτησε να διερευνηθεί εάν τελέστηκαν οι πράξεις της πρόκλησης πλημμύρας από αμέλεια και παρεμπόδισης αποτροπής κοινού κινδύνου με ενδεχόμενο δόλο.

Kαθημερινότητα οι κακοποιήσεις
Για βιασμό και βάναυση συμπεριφορά κατά ασθενών καταγγέλλονται νοσηλευτές του Ψυχιατρείου Σούδας

ΓΙΩΡΓΟΣ ΚΩΝΣΤΑΣ 	

Ως καθημερινή υπόθεση καταγγέλλονται οι κακοποιήσεις ασθενών από μέλη του προσωπικού του Ψυχιατρείου της Σούδας. Τις καταγγελίες έκαναν γιατροί του Ψυχιατρείου, που επισήμαναν πως σε άλλες περιπτώσεις στο παρελθόν οι δράστες νοσηλευτές είχαν πέσει στα «μαλακά».

XANIA

Ο γιατρός Αντώνης Λιοδάκης (αριστερά) κατήγγειλε πως «γίνονται βιαιοπραγίες και οι ψυχικά πάσχοντες υφίστανται εξευτελισμούς από τους νοσηλευτές» στο Ψυχιατρείο Σούδας (πάνω)

Δύο καταγγελίες όμως, μία για βιασμό γυναίκας ασθενούς και μια δεύτερη για βάναυση κακοποίηση ενός ψυχικά άρρωστου άνδρα που επίσης νοσηλεύεται στο Ψυχιατρείο, προκάλεσαν την επέμβαση του εισαγγελέα Χανίων, ενώ ο πρόεδρος του Περιφερειακού Συστήματος Υγείας Κρήτης διέταξε ένορκη έρευνα.

Όπως έγινε γνωστό, γυναίκα ασθενής, ηλικίας περίπου 35 ετών βιάσθηκε στο χώρο του Ψυχιατρείου από νοσηλευτή. Την ίδια ημέρα ένας σαραντάχρονος ασθενής κακοποιήθηκε βάναυσα από δεύτερο νοσηλευτή.

Και άλλες καταγγελίες

Μάλιστα, πληροφορίες αναφέρουν ότι για τον πρώτο είχαν και κατά το παρελθόν γίνει καταγγελίες για σεξουαλική κακοποίηση και βάναυση συμπεριφορά εις βάρος ασθενών. H έρευνα που διατάχθηκε θα επεκταθεί πέρα από τα δύο συγκεκριμένα περιστατικά και σε μία περίπτωση θανάτου ασθενούς πριν από οκτώ χρόνια, αφού καταγγέλλεται ότι είχε υποκύψει ύστερα από ξυλοδαρμό.

Τις καταγγελίες έκαναν γιατροί του Ψυχιατρείου, οι οποίοι μάλιστα επισημαίνουν ότι σε άλλες περιπτώσεις στο παρελθόν οι δράστες - νοσηλευτές είχαν πέσει στα «μαλακά». «Έχουμε να κάνουμε με γνωστές περιπτώσεις», είπε χαρακτηριστικά ο γιατρός κ. Αντώνης Λιοδάκης και πρόσθεσε: «Έγιναν καταγγελίες, αλλά τελικά οι νοσηλευτές καλύφθηκαν. Είναι γνωστό ότι γίνονται βιαιοπραγίες και οι ψυχικά πάσχοντες υφίστανται εξευτελισμούς. Δεν ξέρω αν θα έχει ουσιαστικό αποτέλεσμα άλλη μια ένορκη διοικητική εξέταση.

Τους κάλυψαν

Όποτε στο παρελθόν έγιναν τέτοιες ενέργειες επικράτησε ο εκφοβισμός, με συνέπεια να μη μιλά κανείς από τα θύματα και οι υποθέσεις να κουκουλώνονται».

Για το θέμα έχει ενημερωθεί και το υπουργείο Υγείας, ενώ, όπως έγινε γνωστό, το πόρισμα της εισαγγελικής έρευνας θα κατατεθεί μέσα στις επόμενες ημέρες, προκειμένου να καταλογισθούν άμεσα ευθύνες και να ασκηθούν διώξεις σε συγκεκριμένα πρόσωπα.
«ΑΓΙΟΣ ΓΕΩΡΓΙΟΣ»
Δίωξη για τον ασθενή που κάηκε ζωντανός

Ποινικές ευθύνες και στους εκπροσώπους της ιδιωτικής ψυχιατρικής κλινικής «₼γιος Γεώργιος", όπου πριν από μερικούς μήνες κάηκε ζωντανός 44χρονος ασθενής, ενώ ήταν καθηλωμένος και δεμένος χειροπόδαρα στο κρεβάτι του, επιρρίπτει η εισαγγελέας Θεσσαλονίκης. Χθες ασκήθηκε ποινική δίωξη για την υπόθεση, που στρέφεται εις βάρος άλλου ασθενούς ο οποίος ομολόγησε ότι έβαλε τη φωτιά «για πλάκα» όπως είπε, αλλά και κατά παντός υπευθύνου για το γεγονός ότι το θύμα δεν είχε επιτήρηση από το προσωπικό.

H αντεισαγγελέας Σπυριδούλα Σταυράτη, που έλαβε το πόρισμα της Πυροσβεστικής για τον τραγικό θάνατο του 44χρονου Δημήτρη Φουντουκίδη τον περασμένο Απρίλιο και μελέτησε τη δικογραφία, άσκησε ποινική δίωξη για εμπρησμό από πρόθεση που είχε ως αποτέλεσμα τον θάνατο και ανθρωποκτονία από πρόθεση εις βάρος του άλλου ασθενούς. Ο ίδιος ομολόγησε στους πυροσβέστες ότι μπήκε χωρίς να τον αντιληφτούν στον θάλαμο του καθηλωμένου 44χρονου και έβαλε φωτιά στα στρώματα. Είναι χαρακτηριστικό ότι, παρά τις φωνές του άτυχου, καθυστέρησε η κινητοποίηση του προσωπικού και ο ασθενής βρέθηκε νεκρός.

Συμπλοκές παλιννοστούντων στρατιωτών, με 3 τραυματίες

Συμπλοκή με πρωταγωνιστές, για άλλη μια φορά, ποντιακής καταγωγής παλιννοστούντες στρατιώτες που απαιτούσαν ειδική μεταχείριση σημειώθηκε προχθές στο στρατόπεδο Κορίνθου, με τρεις ελαφρά τραυματίες.

Το επεισόδιο συνέβη προχθές κατά την επιστροφή στο στρατόπεδο ύστερα από άδεια ομάδας περίπου 20-25 «Ρωσοποντίων». Οι στρατιώτες απαίτησαν να πάρουν μαζί τους τις μπίρες που είχαν και απείλησαν τους αστυνομικούς-φρουρούς της πύλης. Από τα επεισόδια που προκλήθηκαν τραυματίστηκαν τρεις «Ρωσοπόντιοι» στα χέρια. Μεταφέρθηκαν στο 401 Στρατιωτικό Νοσοκομείο της Αθήνας και, όπως ανακοίνωσε το υπουργείο ₼μυνας, μετά την επίδεση των τραυμάτων τους επέστρεψαν στη μονάδα τους. Σύμφωνα με ορισμένους τα επεισόδια συνεχίστηκαν και μεταξύ «Ρωσοποντίων» στους θαλάμους.

Για το επεισόδιο ο αρχηγός ΓΕΣ αντιστράτηγος Νικ. Ντούβας διέταξε Ένορκη Διοικητική Εξέταση (ΕΔΕ) για να διαπιστώσει το εύρος και τα αίτια της συμπλοκής. Κι αυτό καθώς αρκετές άλλες φορές έχουν γίνει συμπλοκές σε στρατόπεδα ή Κέντρα Εκπαίδευσης με πρωταίτιους τους λεγόμενους «Ρωσοπόντιους».

Για το προχθεσινό επεισόδιο αρχικά το ΓΕΣ δήλωσε ότι συνέβη μόνο μεταξύ 2-3 νεοσυλλέκτων - αργότερα επιβεβαιώθηκαν αρμοδίως πληροφορίες (του Antenna) ότι η ομάδα που συνεπλάκη ήταν μεγαλύτερη. Διεψεύσθη, πάντως, ότι έγιναν μαχαιρώματα.

Και άλλοι

Σε 70-80 ανέβαζαν στρατιωτικοί της μονάδας της Κορίνθου τους στρατιώτες και από τις δύο πλευρές που συνεπλάκησαν στο ΚΨΜ και στον χώρο της ψησταριάς μετά το αρχικό επεισόδιο στην πύλη. Οι ίδιες πηγές έκαναν λόγο για άγριες συμπλοκές με αρκετούς τραυματίες (4-5) - ένας απ' αυτούς είχε 13 (!) ράμματα στο χέρι και άλλος χτύπημα στα πλευρά.

  	
Kαθημερινότητα οι κακοποιήσεις
Για βιασμό και βάναυση συμπεριφορά κατά ασθενών καταγγέλλονται νοσηλευτές του Ψυχιατρείου Σούδας

ΓΙΩΡΓΟΣ ΚΩΝΣΤΑΣ 	

Ως καθημερινή υπόθεση καταγγέλλονται οι κακοποιήσεις ασθενών από μέλη του προσωπικού του Ψυχιατρείου της Σούδας. Τις καταγγελίες έκαναν γιατροί του Ψυχιατρείου, που επισήμαναν πως σε άλλες περιπτώσεις στο παρελθόν οι δράστες νοσηλευτές είχαν πέσει στα «μαλακά».

XANIA

Ο γιατρός Αντώνης Λιοδάκης (αριστερά) κατήγγειλε πως «γίνονται βιαιοπραγίες και οι ψυχικά πάσχοντες υφίστανται εξευτελισμούς από τους νοσηλευτές» στο Ψυχιατρείο Σούδας (πάνω)

Δύο καταγγελίες όμως, μία για βιασμό γυναίκας ασθενούς και μια δεύτερη για βάναυση κακοποίηση ενός ψυχικά άρρωστου άνδρα που επίσης νοσηλεύεται στο Ψυχιατρείο, προκάλεσαν την επέμβαση του εισαγγελέα Χανίων, ενώ ο πρόεδρος του Περιφερειακού Συστήματος Υγείας Κρήτης διέταξε ένορκη έρευνα.

Όπως έγινε γνωστό, γυναίκα ασθενής, ηλικίας περίπου 35 ετών βιάσθηκε στο χώρο του Ψυχιατρείου από νοσηλευτή. Την ίδια ημέρα ένας σαραντάχρονος ασθενής κακοποιήθηκε βάναυσα από δεύτερο νοσηλευτή.

Και άλλες καταγγελίες

Μάλιστα, πληροφορίες αναφέρουν ότι για τον πρώτο είχαν και κατά το παρελθόν γίνει καταγγελίες για σεξουαλική κακοποίηση και βάναυση συμπεριφορά εις βάρος ασθενών. H έρευνα που διατάχθηκε θα επεκταθεί πέρα από τα δύο συγκεκριμένα περιστατικά και σε μία περίπτωση θανάτου ασθενούς πριν από οκτώ χρόνια, αφού καταγγέλλεται ότι είχε υποκύψει ύστερα από ξυλοδαρμό.

Τις καταγγελίες έκαναν γιατροί του Ψυχιατρείου, οι οποίοι μάλιστα επισημαίνουν ότι σε άλλες περιπτώσεις στο παρελθόν οι δράστες - νοσηλευτές είχαν πέσει στα «μαλακά». «Έχουμε να κάνουμε με γνωστές περιπτώσεις», είπε χαρακτηριστικά ο γιατρός κ. Αντώνης Λιοδάκης και πρόσθεσε: «Έγιναν καταγγελίες, αλλά τελικά οι νοσηλευτές καλύφθηκαν. Είναι γνωστό ότι γίνονται βιαιοπραγίες και οι ψυχικά πάσχοντες υφίστανται εξευτελισμούς. Δεν ξέρω αν θα έχει ουσιαστικό αποτέλεσμα άλλη μια ένορκη διοικητική εξέταση.

Τους κάλυψαν

Όποτε στο παρελθόν έγιναν τέτοιες ενέργειες επικράτησε ο εκφοβισμός, με συνέπεια να μη μιλά κανείς από τα θύματα και οι υποθέσεις να κουκουλώνονται».

Για το θέμα έχει ενημερωθεί και το υπουργείο Υγείας, ενώ, όπως έγινε γνωστό, το πόρισμα της εισαγγελικής έρευνας θα κατατεθεί μέσα στις επόμενες ημέρες, προκειμένου να καταλογισθούν άμεσα ευθύνες και να ασκηθούν διώξεις σε συγκεκριμένα πρόσωπα.
«ΑΓΙΟΣ ΓΕΩΡΓΙΟΣ»
Δίωξη για τον ασθενή που κάηκε ζωντανός

Ποινικές ευθύνες και στους εκπροσώπους της ιδιωτικής ψυχιατρικής κλινικής «₼γιος Γεώργιος", όπου πριν από μερικούς μήνες κάηκε ζωντανός 44χρονος ασθενής, ενώ ήταν καθηλωμένος και δεμένος χειροπόδαρα στο κρεβάτι του, επιρρίπτει η εισαγγελέας Θεσσαλονίκης. Χθες ασκήθηκε ποινική δίωξη για την υπόθεση, που στρέφεται εις βάρος άλλου ασθενούς ο οποίος ομολόγησε ότι έβαλε τη φωτιά «για πλάκα» όπως είπε, αλλά και κατά παντός υπευθύνου για το γεγονός ότι το θύμα δεν είχε επιτήρηση από το προσωπικό.

H αντεισαγγελέας Σπυριδούλα Σταυράτη, που έλαβε το πόρισμα της Πυροσβεστικής για τον τραγικό θάνατο του 44χρονου Δημήτρη Φουντουκίδη τον περασμένο Απρίλιο και μελέτησε τη δικογραφία, άσκησε ποινική δίωξη για εμπρησμό από πρόθεση που είχε ως αποτέλεσμα τον θάνατο και ανθρωποκτονία από πρόθεση εις βάρος του άλλου ασθενούς. Ο ίδιος ομολόγησε στους πυροσβέστες ότι μπήκε χωρίς να τον αντιληφτούν στον θάλαμο του καθηλωμένου 44χρονου και έβαλε φωτιά στα στρώματα. Είναι χαρακτηριστικό ότι, παρά τις φωνές του άτυχου, καθυστέρησε η κινητοποίηση του προσωπικού και ο ασθενής βρέθηκε νεκρός.

KATHΓΟPEITAI ΟΔHΓΟΣ TAΞI
Aπέβαλε έγκυος μετά τον ξυλοδαρμό
	

Οδηγός ταξί στη Θεσσαλονίκη παραπέμφθηκε να δικαστεί στο Αυτόφωρο κατηγορούμενος ότι έδειρε έγκυο στον 3ο μήνα της κύησης, με αποτέλεσμα λίγες ώρες αργότερα να αποβάλει. Το περιστατικό έγινε μπροστά στα μάτια άλλων δύο πελατών αλλά και περαστικών, όταν η γυναίκα έκανε παρατήρηση στον ταξιτζή, επειδή δεν την άφησε στο σημείο που είχε ζητήσει.

Το επεισόδιο έγινε όταν η 35χρονη δημόσια υπάλληλος πήρε ταξί με προορισμό τα κοιμητήρια της Καλαμαριάς. Ο ταξιτζής, σύμφωνα με την προφορική μήνυση που κατέθεσε στους αστυνομικούς, επειδή είχε άλλους δύο πελάτες, την άφησε περίπου 200 μέτρα μακριά από το σημείο, προκαλώντας την αντίδρασή της. Στη συνέχεια, σύμφωνα με τη μήνυση, όταν η γυναίκα έφυγε εκνευρισμένη από το ταξί παρατηρώντας τον έντονα, αυτός κατηγορείται ότι βγήκε από το αυτοκίνητο και τη γρονθοκόπησε στο πρόσωπο.

Τα όσα συνέβησαν έξω από το ταξί επιβεβαίωσε και καταστηματάρχης που ήταν αυτόπτης μάρτυρας και κλήθηκε να καταθέσει στο Δικαστήριο. H γυναίκα μεταφέρθηκε στο νοσοκομείο με αιμορραγία και λίγες ώρες αργότερα οι γιατροί διαπίστωσαν ότι είχε αποβάλει. Ο 38χρονος οδηγός ταξί παραδόθηκε στο Αστυνομικό Τμήμα, όταν πληροφορήθηκε από το ραδιοταξί πως τον αναζητούσε η Αστυνομία, ενώ στην κατάθεσή του αρνήθηκε ότι χτύπησε την 35χρονη, υποστηρίζοντας ότι απλώς βρίστηκαν μεταξύ τους.

Χθες εις βάρος του ασκήθηκε ποινική δίωξη για πρόκληση σωματικής βλάβης από πρόθεση και οδηγήθηκε στο Αυτόφωρο Μονομελές Πλημμελειοδικείο, πριν γίνει όμως γνωστή η συνέπεια στην εγκυμοσύνη της γυναίκας. Το δικαστήριο ανέβαλε την εκδίκαση της υπόθεσης για αύριο.

Προσλήψεις
Aνακοινώνεται σήμερα η βαθμολογία των υποψηφίων του Διαγωνισμού AΣEΠ
	

Σήμερα Πέμπτη 23 Σεπτεμβρίου ανακοινώνονται από το ΑΣΕΠ οι αλφαβητικοί πίνακες βαθμολογίας των υποψηφίων της ΠΕ και TE κατηγορίας, που είχαν συμμετάσχει στον Πανελλήνιο Γραπτό Διαγωνισμό, το δεύτερο Σαββατοκύριακο του Ιουλίου και αφορούσε την πλήρωση 3.455 θέσεων σε δημόσιες υπηρεσίες και νομικά πρόσωπα δημοσίου τομέα.

H βαθμολογία ανά κατηγορία και ομάδα εξεταζόμενων μαθημάτων με τους βαθμούς όλων των μαθημάτων και τον βαθμό της γραπτής εξέτασης του κάθε υποψηφίου θα δημοσιευθεί σήμερα στην ιστοσελίδα του ΑΣΕΠ (www.asper.gr).

Επίσης, πληροφορίες θα δίνονται και στην τηλεφωνική γραμμή 1564 (Γραμμή Εξυπηρέτησης Πολιτών), ενώ από τη Δευτέρα οι σχετικοί πίνακες θα αναρτηθούν και στις 54 Νομαρχίες, όπου είχαν προκηρυχθεί οι θέσεις.

Με την έκδοση των αποτελεσμάτων και της Δευτεροβάθμιας Εκπαίδευσης - αναμένεται τις προσεχείς ημέρες - θα ολοκληρωθεί το α' στάδιο του διαγωνισμού και στη συνέχεια όσοι υποψήφιοι λάβουν βαθμό εξέτασης ίσο ή μεγαλύτερο των 60 μονάδων, θα υποβάλουν συμπληρωματική αίτηση.

Στη νέα αυτή συμπληρωματική αίτηση, οι υποψήφιοι θα επισυνάψουν τα δικαιολογητικά με τα οποία αποδεικνύονται τυχόν ιδιότητες ή κριτήρια που τους αφορούν. H προθεσμία υποβολής των συμπληρωματικών αιτήσεων θα είναι 15 ημερών και θα ορισθεί από το ΑΣΕΠ.

Να υπενθυμίσουμε ότι από τους 122.858 υποψηφίους, οι οποίοι αρχικά είχαν υποβάλει αίτηση για τον διαγωνισμό, στις εξετάσεις προσήλθαν μόνον 52.996. H μεγαλύτερη αποχή καταγράφηκε στην κατηγορία της Δευτεροβάθμιας Εκπαίδευσης, καθώς έφθασε στο 58,1%, ακολούθησε η κατηγορία Πανεπιστημαικής Εκπαίδευσης (51,5%) και τέλος η τεχνολογική (47,5%).

Σύμφωνα με αυτά τα στοιχεία, προκύπτει πως 1 στους 7 υποψηφίους θα καταλάβει θέσεις Πανεπιστημαικής Εκπαίδευσης, ενώ αντίστοιχη είναι και η αναλογία για τις θέσεις Τεχνολογικής Εκπαίδευσης. Οι πιθανότητες επιτυχίας δυσκολεύουν ακόμα περισσότερο για τους υποψηφίους της Δευτεροβάθμιας Εκπαίδευσης, αφού 1 στους 55 θα καταφέρει να διορισθεί στο Δημόσιο.

Προσλήψεις
1.000 νέοι σε υπηρεσίες του ΟAEΔ
	

Σε 1.000 νέους δίνει τη δυνατότητα ο Οργανισμός Απασχόλησης Εργατικού Δυναμικού να εκδηλώσουν ενδιαφέρον για να καλύψουν θέσεις στις υπηρεσίες του Οργανισμού.

Στο πρόγραμμα μπορούν να συμμετάσχουν άνεργοι πτυχιούχοι AEI, TEI, διπλωματούχοι IEK και απόφοιτοι ΤΕΛ, ΕΠΛ, TEE B' Κύκλου και Λυκείου Γενικής Εκπαίδευσης ή απόφοιτοι που είναι κάτοχοι ισότιμων τίτλων σπουδών της ημεδαπής ή αλλοδαπής.

Σκοπός του προγράμματος είναι η απόκτηση εργασιακής εμπειρίας των ανέργων, η προσαρμογή των επαγγελματικών προσόντων στην εξέλιξη και τις ανάγκες της αγοράς εργασίας στον τομέα της ειδίκευσής τους.

Το πρόγραμμα θα έχει διάρκεια 18 μήνες. Κάθε υποψήφιος μπορεί να υποβάλει μόνο μία αίτηση και για έναν μόνο Νομό, την οποία θα αποστείλει στην T.Y. Προγραμμάτων STAGE, Ταχυδρομική Δ/νση: ΛΥΡΑ 140 - N. Κηφισιά, T.K. 14564. Οι σχετικές αιτήσεις θα γίνονται δεκτές μέχρι την Παρασκευή 1 Οκτωβρίου 2004.

Για περισσότερες πληροφορίες οι ενδιαφερόμενοι μπορούν να απευθύνονται στις κατά τόπους Δημόσιες Υπηρεσίες Απασχόλησης του ΟΑΕΔ, στην ιστοσελίδα του ΟΑΕΔ στο Διαδίκτυο www.oaed.gr και στην τηλεφωνική γραμμή 1564 (Γραμμή Εξυπηρέτησης Πολιτών).
  	
Προσλήψεις
168 μόνιμες θέσεις στο υπουργείο Δικαιοσύνης
	

Προκήρυξη για την πρόσληψη τακτικού προσωπικού σε φορείς του υπουργείου Δικαιοσύνης απέστειλε το ΑΣΕΠ στο Εθνικό Τυπογραφείο και αφορά 168 θέσεις.

Όπως ορίζει η σχετική προκήρυξη θα προσληφθούν με σειρά προτεραιότητας 69 άτομα Πανεπιστημιακής Εκπαίδευσης, 89 πτυχιούχοι TEI και 10 απόφοιτοι Δευτεροβάθμιας Εκπαίδευσης.

Οι ενδιαφερόμενοι θα πρέπει να έχουν γεννηθεί έως και το έτος 1983.

H κατανομή των θέσεων κατά ειδικότητα και κατά κατηγορία εκπαίδευσης έχει ως εξής:

Πανεπιστημιακή Εκπαίδευση: 10 θέσεις επιμελητών κοινωνικής αρωγής, 3 θέσεις ιατρών ειδικότητας παθολογοανατόμου, 2 θέσεις ιατρών ειδικότητας παθολογίας, 10 θέσεις ιατρών (ψυχιατρικής), 1 θέση μεταφραστών διερμηνέων (γερμανικής γλώσσας), 2 θέσεις πληροφορικής (μηχανικών H/Y), 10 θέσεις σωφρονιστικού ανηλίκων, 1 θέση φαρμακοποιού, 2 θέσεις χημικών - βιοχημικών τοξικολογίας και 28 θέσεις ψυχολόγων.

Τεχνολογική Εκπαίδευση: 10 θέσεις επιμελητών ανηλίκων, 46 θέσεις επιμελητών κοινωνικής αρωγής, 9 θέσεις υγείας και πρόνοιας ειδικότητας κοινωνικής εργασίας, 18 θέσεις υγείας και πρόνοιας ειδικότητας νοσηλευτικής, 2 θέσεις πληροφορικής ειδικότητας ηλεκτρονικών υπολογιστών και 4 θέσεις υγείας, πρόνοιας ειδικότητας τεχνολόγων εργαστηρίων - ιατρικών εργαστηρίων.

Δευτεροβάθμια Εκπαίδευση: 7 θέσεις νοσηλευτικής, 1 θέση τεχνικών ειδικότητας οδηγών, 1 θέση τεχνικών ειδικότητας ηλεκτρολόγων και 1 θέση τεχνικών - ειδικότητας υδραυλικών.

Αφού δημοσιευθεί η προκήρυξη στην Εφημερίδα της Κυβερνήσεως, οι ενδιαφερόμενοι θα μπορούν να υποβάλουν τις αιτήσεις τους μόνο ταχυδρομικώς, στη διεύθυνση: ΑΣΕΠ, Αίτηση για την Προκήρυξη: 19/14K/2004, Κατηγορία:......., T. Θ 14.308, Αθήνα T.K. 115 10.

ΣΕ ΠΑΡΑΙΤΗΣΗ υποχρεώθηκε ο Τσιτουρίδης για την προνομιακή μετεγγραφή του γιου του. Για «εσωκομματικά μαχαιρώματα» μιλούν συνεργάτες του, διάδοχός του ο Μπασιάκος

Εφυγε αμετανόητος για την παρέμβαση

Της ΧΡΙΣΤΙΝΑΣ ΚΟΡΑΗ

Η πρώτη αποπομπή υπουργού από την κυβέρνηση Καραμανλή, ύστερα από εξίμισι μήνες ζωής, έρχεται να της επιφέρει νέο βαρύ πλήγμα, 10 ημέρες μετά την συντριβή του «Σινούκ».

Ο Σάββας Τσιτουρίδης έξω από το Μαξίμου. Συνεργάτες του εξέφραζαν παράπονα για τη στάση των Γ. Βουλγαράκη και Θ. Ρουσόπουλου
Ο υπουργός Αγροτικής Ανάπτυξης και Τροφίμων Σάββας Τσιτουρίδης εξαναγκάστηκε σε παραίτηση χθες το βράδυ μετά την αποκάλυψη ότι ζήτησε και πέτυχε την προνομιακή μετεγγραφή του γιου του από την Κρήτη στην Αθήνα, επικαλούμενος λόγους ασφάλειας στην περίοδο των Ολυμπιακών Αγώνων.

Φωτογραφίζουν δύο

Ο ίδιος δήλωσε ότι υπέβαλε την παραίτησή του για λόγους πολιτικής ευθιξίας. Μάλιστα συνεργάτες του, αργά το βράδυ, κατήγγειλαν εσωκομματικά μαχαιρώματα.

«Δεν υπήρχε κανένα ηθικό και νομικό κώλυμα και δεν θα αφήσει τον πρωθυπουργό και τον εαυτό του να γίνουν βορά στα κέντρα τα οποία κινούν τα νήματα», έλεγαν χαρακτηριστικά.

«Φωτογράφιζαν» τον υπουργό Δημόσιας Τάξης Γιώργο Βουλγαράκη, από το γραφείο του οποίου έγινε γνωστό ότι ουδέποτε δέχθηκε αίτημα για μέτρα ασφάλειας για το συγκεκριμένο φοιτητή και τον Θόδωρο Ρουσόπουλο, από τον οποίο προφανώς δεν είχε την κάλυψη την οποία ίσως θα ήθελε ο παραιτηθείς υπουργός.

Ο Ευάγγελος Μπασιάκος θα αναλάβει το υπουργείο Αγροτικής Ανάπτυξης και Τροφίμων, μετά την παραίτηση Τσιτουρίδη
Τη θέση του Σάββα Τσιτουρίδη στην κυβέρνηση κατέλαβε ο έως σήμερα υφυπουργός Αγροτικής Ανάπτυξης, Ευάγγελος Μπασιάκος. Η δική του θέση δεν θα καλυφθεί και θα υπάρχει ένας μόνο υφυπουργός, ο Αλέξανδρος Κοντός.

Οι τρεις λόγοι

Τρεις λόγοι κυρίως έπαιξαν καθοριστικό ρόλο στην αποπομπή Τσιτουρίδη:

1. Η δέσμευση Καραμανλή ότι θα είναι άτεγκτος σε θέματα ηθικής τάξης. Η ενέργεια του κ. Τσιτουρίδη να ζητήσει μια ξεχωριστή μεταχείριση για το γιο του είναι φανερό ότι έβγαινε έξω από τη γραμμή της σεμνότητας και ταπεινότητας την οποία είχε επιχειρήσει να επιβάλει ο πρωθυπουργός.

2. Η, κατά πολλούς, λάθος απόφαση Καραμανλή να μην κάνει αποδεκτή την παραίτηση του Σπ. Σπηλιωτόπουλου μετά τη συντριβή του «Σινούκ». (Είναι χαρακτηριστικό ότι ο υπουργός Αμυνας ήταν από τους πρώτους που τηλεφώνησαν στον Σ. Τσιτουρίδη για να του πουν ότι τον στηρίζουν.)

3. Τα εσωκομματικά «μέτωπα» που άνοιξαν τις τελευταίες ημέρες για αλλαγές στην επικοινωνιακή και όχι μόνο στρατηγική και τα οποία επίσης έκαναν βαρύ το κλίμα.

Ετσι, η αποπομπή Τσιτουρίδη ήταν μια καλή ευκαιρία για τον Κ. Καραμανλή να στείλει το μήνυμα ότι αυτά που λέει τα εννοεί και καλά θα κάνουν τα κεφάλια να μπουν μέσα.

Η αντίστροφη μέτρηση για την παραίτηση Τσιτουρίδη άρχισε στις 8 παρά 20 χθες το απόγευμα, όταν ο Κώστας Καραμανλής τού τηλεφώνησε στο πορτοκαλί τηλέφωνο για να του ζητήσει εξηγήσεις. Τον άκουσε, αλλά προφανώς δεν έμεινε ικανοποιημένος και τον κάλεσε στο Μαξίμου.

Γύρω στις 9, ο υπουργός ανέβαινε τα μαρμάρινα σκαλοπάτια. Το τετ α τετ με τον πρωθυπουργό κράτησε μισή ώρα. «Σάββα, εδώ υπάρχει θέμα», φέρεται να του είπε ο Καραμανλής. Οταν βγήκε είχε πάρει την απόφασή του να παραιτηθεί.

«Δεν ήταν θέμα πολιτικής ευθύνης, αλλά ηθικής τάξης», ερμήνευσε στην «Ε» κυβερνητική πηγή την αποδοχή της παραίτησης Τσιτουρίδη από τον πρωθυπουργό. «Ο πρωθυπουργός έχει δεσμευτεί ότι δεν θα συγχωρήσει συμπεριφορές έξω από το ύφος της σεμνότητας και ταπεινότητας που πρέπει να ορίζει τη νέα διακυβέρνηση και έτσι, δεν υπήρχαν περιθώρια άλλης επιλογής, παρά το γεγονός ότι ο Σάββας Τσιτουρίδης ήταν ένας πολύ καλός υπουργός».

«Για λόγους ευθιξίας»

«Για λόγους πολιτικής ευθιξίας υπέβαλα την παραίτησή μου στον πρωθυπουργό, ο οποίος και την έκανε αποδεκτή», δήλωσε ο Σάββας Τσιτουρίδης εξερχόμενος από το μέγαρο Μαξίμου. «Θα ήθελα να ευχαριστήσω τον πρωθυπουργό για την εμπιστοσύνη με την οποία με έχει περιβάλει όλα αυτά τα χρόνια, τόσο ως αρχηγός της αξιωματικής αντιπολίτευσης όσο και ως πρωθυπουργός. Σε ό,τι αφορά τους λόγους που οδήγησαν στην παραίτησή μου, θα επαναλάβω ότι αυτοί είναι μόνο προσωπικής και πολιτικής ευθιξίας. Ολες οι άλλες ενέργειες, οι οποίες προκάλεσαν την παραίτησή μου, έγιναν απολύτως νόμιμα».

«Δηλαδή δεν υπάρχει θέμα ηθικής τάξης;», τον ρώτησαν οι δημοσιογράφοι.

«Ούτε νομιμότητας», απάντησε.

Ο υπουργός Επικρατείας και κυβερνητικός εκπρόσωπος Θ. Ρουσόπουλος ανακοίνωσε την παραίτηση, επιφυλάσσοντας καλά λόγια για το έργο του Σάββα Τσιτουρίδη στο υπουργείο Αγροτικής Ανάπτυξης: «Ο κ. Σάββας Τσιτουρίδης υπέβαλε στον πρωθυπουργό την παραίτησή του για λόγους ευθιξίας. Ο πρωθυπουργός απεδέχθη την παραίτηση του κ. Τσιτουρίδη, ο οποίος, στο σύντομο χρονικό διάστημα της θητείας του, πέτυχε σπουδαίο έργο στο υπουργείο Αγροτικής Ανάπτυξης και Τροφίμων, δίνοντας με μεγάλη επιτυχία τις μάχες υπέρ των συμφερόντων των Ελλήνων αγροτών, τόσο στις τιμές των προϊόντων όσο και στη χάραξη στρατηγικής για μια νέα πολιτική γεωργικής γης».

«Παλικαριά»

Μετά το Μαξίμου ο Σάββας Τσιτουρίδης πήγε κατ' ευθείαν στο γραφείο του στο υπουργείο, όπου είχαν συγκεντρωθεί φίλοι και συνεργάτες του. Αρκετοί ήταν συγκινημένοι. «Εκανες πολιτική παλικαριά», του είπε ο γενικός γραμματέας κ. Αλιφακιώτης. Τον ρώτησε, όμως, γιατί ο πρωθυπουργός έκανε αποδεκτή την παραίτησή του. «Επρεπε να γίνει αυτό, γιατί με τη φασαρία που υπήρχε γύρω από την κυβέρνηση τις τελευταίες ημέρες, ο σάλος θα γινόταν ακόμη μεγαλύτερος και θα έβλαπτα και τον ίδιο τον πρωθυπουργό», απάντησε ο Σάββας Τσιτουρίδης. «Ημουν προσωπική επιλογή του, μας συνέδεε μια φιλία η οποία νομίζω ότι στο μέλλον θα γίνει ακόμη πιο ισχυρή»

Για τη μετεγγραφή του γιου του είπε ότι «κάποιοι από τους εμπλεκόμενους ήταν ΚΚΕ και ΣΥΝ και δεν ήταν δυνατόν να τους ζητήσει χάρη».

Συνεργάτες της υπουργού Παιδείας Μαριέττας Γιαννάκου έλεγαν, ότι αφού ενημερωθεί για την υπόθεση του υιού Τσιτουρίδη σήμερα, θα απαντήσει στη Βουλή.

ΠΑΣΟΚ: Δεν μπορεί να κρύψει τα προβλήματα της κυβέρνησης

«Τα προβλήματα στη λειτουργία της κυβέρνησης γίνονται κάθε μέρα και πιο ορατά και δεν μπορεί να τα καλύψει η παραίτηση του υπουργού Γεωργίας, την οποία αναγκάστηκε ο πρωθυπουργός να κάνει αποδεκτή», τονίζει το ΠΑΣΟΚ.

Σε ανακοίνωσή του το κόμμα της αξιωματικής αντιπολίτευσης αναφέρει τα εξής: «Λίγες μέρες μετά την υποβολή παραίτησης του υπουργού Αμυνας και τη μη αποδοχή της, ο πρωθυπουργός αναγκάστηκε να κάνει αποδεκτή την παραίτηση ενός άλλου υπουργού για προφανείς λόγους ηθικής τάξης. Η σημερινή παραίτηση του κ. Τσιτουρίδη δεν μπορεί να καλύψει τα μεγάλα προβλήματα που παρουσιάζονται στη λειτουργία της κυβέρνησης και των υπουργών της, προβλήματα που γίνονται και θα γίνονται κάθε μέρα και πιο ορατά».


«ΕΥΡΥΤΗΤΑ πνεύματος» και ανθρωπιστικούς λόγους επικαλείται το προηγούμενο πρυτανικό συμβούλιο του Παντείου για να αποδεχθεί το αίτημα Τσιτουρίδη για τον υιό

Ολος ο διάλογος για τη μετεγγραφή

Των ΕΛΕΝΑΣ ΒΑΡΙΝΟΥ, ΑΝΝΑΣ ΑΝΔΡΙΤΣΑΚΗ

Σε απόσταση από το γράμμα του νόμου, αλλά με «ευρύτητα πνεύματος» και αιτιάσεις ανθρωπιστικού χαρακτήρα, το πρυτανικό συμβούλιο του Παντείου Πανεπιστημίου (της προηγούμενης διοίκησης) αποδέχθηκε τον περασμένο Ιούνιο το αίτημα μετεγγραφής του υιού του υπουργού Αγροτικής Ανάπτυξης και Τροφίμων, Σάββα Τσιτουρίδη, για λόγους ασφαλείας εν όψει της διεξαγωγής των Ολυμπιακών Αγώνων...

Συλβάνα Ράπτη: Η ερώτησή της στη Βουλή στάθηκε αφορμή να οδηγηθεί στην παραίτηση ο Σ. Τσιτουρίδης
Η υπόθεση για την εκτός κείμενων διατάξεων του νόμου μετεγγραφή, που προσέλαβε χθες διαστάσεις μείζονος πολιτικού ζητήματος και που τελικά υποχρέωσε τον υπουργό σε παραίτηση, διαρθρώθηκε στη βάση:

- Της εκμετάλλευσης της συγκυρίας της διεξαγωγής των Ολυμπιακών Αγώνων από μέλος του υπουργικού συμβουλίου που, προς ίδιον όφελος, αμφισβήτησε επισήμως το κύρος των κυβερνητικών εγγυήσεων ως προς την πληρότητα των μέτρων ασφαλείας στη χώρα κατά τη συγκεκριμένη περίοδο.

- Της ευρύχωρης ερμηνείας του σχετικού νόμου από τις τότε πρυτανικές αρχές του Ιδρύματος που, κατά δήλωσή τους, επείσθησαν από την εκπεφρασμένη αγωνία του υπουργού για την ασφάλεια του παιδιού του.

Πριν, λόγω υγείας

Σύμφωνα με το ρεπορτάζ:

*Η αίτηση μετεγγραφής του Κυριάκου-Φιλίππου Τσιτουρίδη, πρωτοετούς του Τμήματος Κοινωνιολογίας του Πανεπιστημίου Κρήτης, έγινε αποδεκτή κατά τη διαδικασία αξιολόγησης της ένστασής του, αφού είχε προηγηθεί (σ.σ. πριν από τις βουλευτικές εκλογές) πρώτη αίτηση που περιλάμβανε επίκληση άλλων λόγων (οι σχετικές πληροφορίες αναφέρουν λόγους υγείας).

*Η πρώτη αίτηση μετεγγραφής απορρίφθηκε από το πρυτανικό συμβούλιο του Παντείου στις 25/2/2004.

*Η ένσταση (επί της απόρριψης) που στοιχειοθετήθηκε από τους λόγους ασφαλείας έγινε αποδεκτή από το αρμόδιο όργανο στις 18/6/2004 και οδήγησε στην έγκριση της μετεγγραφής παρότι, σύμφωνα και με τα πρακτικά της σχετικής συνεδρίασης, «δεν συνέτρεξαν λόγοι μοριοδότησής του τυπικά από το νόμο».

Το γεγονός δημοσιοποίησε με ερώτηση που κατέθεσε στη Βουλή χθες το απόγευμα η βουλευτής της Α' Αθήνας του ΠΑΣΟΚ, Συλβάνα Ράπτη, και ζητεί απαντήσεις τόσο από την υπουργό Παιδείας, Μαριέττα Γιαννάκου, όσο και από τον υπουργό Δημόσιας Τάξης, Γιώργο Βουλγαράκη.

Τι τους ρωτά

Η υπουργός Παιδείας ερωτάται από τη βουλευτή του ΠΑΣΟΚ «εάν προτίθεται να αναλάβει συγκεκριμένες πολιτικές και διοικητικές πρωτοβουλίες στο πλαίσιο των αρμοδιοτήτων της, δεδομένου ότι η υπουργική ιδιότητα γονέα φοιτητή δεν αποτελεί τυπικό λόγο μετεγγραφής βάσει της κείμενης νομοθεσίας».

Απευθυνόμενη στον υπουργό Δημόσιας Τάξης, η κ. Ράπτη ερωτά:

- Εάν είχε ζητηθεί παροχή υπηρεσιών ασφαλείας για μέλη οικογενειών του υπουργικού συμβουλίου και δεν τις παρείχε, με αποτέλεσμα ο υιός του συγκεκριμένου υπουργού να αισθανθεί ότι πρέπει να ζητήσει μετεγγραφή για λόγους ασφαλείας.

- Εάν θεωρεί ότι συντρέχουν λόγοι ασφαλείας από τρομοκρατικές ενέργειες στη χώρα ώστε να διακινδυνεύει η ακεραιότητα συγγενών μελών του υπουργικού συμβουλίου.

- Εάν εκτιμά, «όπως προφανώς και ο πατέρας του συγκεκριμένου φοιτητή», ότι οι παρεχόμενες υπηρεσίες ασφαλείας εκτός πρωτευούσης δεν είναι επαρκείς για να προστατεύσουν τους πολίτες.

Κατά τις κείμενες διατάξεις που ορίζουν τη διαδικασία των μετεγγραφών, οι αιτήσεις στηρίζονται σε λόγους υγείας, οικονομικής κατάστασης ή κοινωνικούς.

Οι αιτήσεις μετεγγραφών στα Ιδρύματα του εσωτερικού αξιολογούνται κατ' αρχάς, από τριμελή επιτροπή καθηγητών της συγκεκριμένης σχολής ή τμήματος του Ιδρύματος υποδοχής, ενώ η τελική απόφαση έγκρισης ή απόρριψης της αίτησης λαμβάνεται από τα μέλη του πρυτανικού συμβουλίου.

Τι λένε τα πρακτικά

Οπως αναφέρεται στα πρακτικά της συνεδρίασης της 18ης Ιουνίου 2004, κατά την οποία τα μέλη του πρυτανικού συμβουλίου, που αποτελείτο από την τέως διοίκηση του Ιδρύματος (είχε ήδη εκλεγεί η νέα διοικητική αρχή, ωστόσο και σύμφωνα με τα ισχύοντα η θητεία της απερχόμενης έληξε τον Σεπτέμβριο, η αίτηση μετεγγραφής του υιού Τσιτουρίδη από το Πανεπιστήμιο της Κρήτης στο Πάντειο εγκρίθηκε -όπως αιτιολογείται στο σκεπτικό της απόφασης- καθώς οι λόγοι προσωπικής ασφαλείας που επικαλέσθηκε, «ιδιαίτερα στην κρίσιμη συγκυρία της Ολυμπιάδας, αναφερόμενοι και στο πρόσωπο μέλους της κυβερνήσεως, δεν μπορούν προφανώς να αμφισβητηθούν αλλά ούτε και να παρακαμφθούν ευχερώς λόγω του εύρους της σχετικής ευθύνης».

Παραθέτουμε αποσπάσματα από τα πρακτικά της συνεδρίασης, με τον διάλογο του πρύτανη Ι. Βαβούρα και των αντιπρυτάνεων Αντ. Μωυσίδη και Θ. Τζώνου, ο οποίος, όπως άλλωστε σαφώς προκύπτει από το κείμενο, υποστήριξε ιδιαιτέρως την ικανοποίηση του σχετικού αιτήματος:

Θ. Τζώνος: «Ο κ. Τσιτουρίδης, ο οποίος είναι γιος τού υπουργού Γεωργικής Ανάπτυξης Σάββα Τσιτουρίδη, με την ένστασή του επικαλείται λόγους προσωπικής ασφάλειας. Δεν συντρέχουν λόγοι μοριοδότησής του, τυπικά από τον νόμο. Επειδή ο πατέρας του είναι σε θέση πολιτική και επειδή συντρέχουν λόγοι ασφάλειας λόγω των Ολυμπιακών Αγώνων ζητεί να εκτιμήσουμε αυτό το θέμα με στάθμιση των ιδιαιτεροτήτων της Ολυμπιάδας. Προσωπικά διαπιστώνω ότι δεν εμπίπτει στους τυπικούς λόγους που μπορούμε να λάβουμε υπόψη για τη μετεγγραφή του, όμως, επειδή υπάρχει μια ιδιαιτερότητα λόγω της Ολυμπιάδας και μπορεί να προκύψει πρόβλημα λόγω των αυξημένων κινδύνων, δύσκολα θα μπορούσα να εισηγηθώ την άνευ ετέρου απόρριψη αυτού του αιτήματος. (...)

«Τέλος, παρ' ό,τι έχω κάποιες επιφυλάξεις, για ουσιαστικούς λόγους, προτείνω να δούμε με ευρύτητα πνεύματος το αίτημα του κυρίου Τσιτουρίδη. Στην ένστασή του ο ίδιος προτίθεται να εκθέσει συγκεκριμένα στοιχεία και αιτιολογήσεις στο αρμόδιο όργανο. Τα στοιχεία προφανώς αφορούν την προσωπική του ασφάλεια. Νομίζω ότι είναι λεπτό το θέμα και πρέπει να το εξετάσουμε με κάποια ευαισθησία».

«Δύσκολη θέση»

Πρύτανης: «Κατανοώ το ζήτημα όταν ένας υπουργός έχει το παιδί του σε άλλη πόλη. Ο νόμος προβλέπει λόγους οικονομικούς, υγείας και κοινωνικούς. Ο νομοθέτης δεν μπορεί να προβλέψει ρητά λόγους ασφαλείας. Ενδεχομένως μπορεί να ενταχθούν στους κοινωνικούς λόγους. Η θέση μας είναι πολύ δύσκολη. Εάν το απορρίψουμε και του συμβεί κάτι, θα μας καταλογιστεί. Εάν τον μοριοδοτήσουμε, θα μας καταλογιστεί ότι το κάναμε επειδή είναι τέκνο υπουργού. Ομως το τελευταίο δημιουργεί και λόγους αυξημένης ασφάλειας. Πραγματικά είναι δύσκολο να αποφασίσουμε. Αν το απορρίψουμε, αναλαμβάνουμε ευθύνη, αν το κάνουμε δεκτό, αναλαμβάνουμε την ηθική ευθύνη, ας μου επιτραπεί ο όρος αυτός, ότι δηλαδή μετεγγράψαμε τον γιο ενός υπουργού.(...)

«Κατ' επανάληψη τέκνα μελών του ελληνικού Κοινοβουλίου ζήτησαν μετεγγραφή, αλλά εμείς τους μεταχειριστήκαμε όπως και τους άλλους υποψηφίους. Είναι όμως η πρώτη φορά που κάποιος επικαλείται λόγους ασφαλείας. Εάν επικαλείτο άλλους λόγους, θα τους εξετάζαμε όπως και για όλους τους άλλους ενδιαφερομένους. Μέχρι τώρα δεν έχουμε ικανοποιήσει κανένα αίτημα, για λόγους άσχετους από αυτόν. Η επίκληση των λόγων ασφαλείας, στις εξαιρετικά ευαίσθητες συνθήκες των Ολυμπιακών Αγώνων, με φέρνει προσωπικά σε δύσκολη θέση. Ομως τους κατανοώ».

«Δίκοπο μαχαίρι»

Αντ. Μωυσίδης: «Είναι δίκοπο μαχαίρι και για τη φήμη του υπουργού και για τη θέση τη δικιά μας. Σαν γονιός που είμαι, είναι πολύ ευαίσθητο αυτό το θέμα για να μην δείξει κανείς κατανόηση, για την ανησυχία δηλαδή του γονέα για το παιδί του».

Πρύτανης: «(...) Νομίζω λοιπόν ότι πρέπει να μετεγγράψουμε εκτός μοριοδότησης τον κ. Τσιτουρίδη για λόγους προσωπικής του ασφάλειας με συνεκτίμηση της συγκυρίας των Ολυμπιακών Αγώνων, δεδομένου ότι ο νόμος αφήνει, σε τελική ανάλυση, στο πρυτανικό συμβούλιο να αξιολογήσει τους λόγους που επικαλούνται οι ενδιαφερόμενοι και δεδομένου ότι εμείς δεν μπορούμε να αμφισβητήσουμε τους λόγους ασφαλείας που επικαλείται ο συγκεκριμένος υποψήφιος για μετεγγραφή και να τον μετεγγράψουμε. Αλλωστε, στην εξαιρετικά δύσκολη περίοδο διεθνούς έξαρσης των τρομοκρατικών φαινομένων, θεωρώ παρακινδυνευμένη, για λόγους ανθρωπιστικούς και μόνο, την τυπική απόρριψη ενός ανάλογου αιτήματος και τη συνακόλουθη ανάληψη της συναφούς, έστω ακραίας, ηθικής ευθύνης. Εστω και εάν η αποδοχή του αιτήματος αυτού φαίνεται δεκτική παρερμηνείας»

Πρύτανης: Φοβόταν και μας έπεισε

Καλή τη πίστει και χωρίς να αναζητηθούν στοιχεία πιστοποίησης των λόγων ασφαλείας, τους οποίους επικαλέστηκε ο τέως υπουργός Σάββας Τσιτουρίδης, οι πρυτανικές αρχές του Παντείου ενέκριναν την αίτηση μετεγγραφής του υιού του υπουργού από το Πανεπιστήμιο Κρήτης.

Γ. Βαβούρας: Με έπεισε ο υπουργός, όταν με επισκέφθηκε στο γραφείο μου
Αυτό τουλάχιστον βεβαιώνει ο τέως πρύτανης του Ιδρύματος, Γιάννης Βαβούρας, που, όπως δηλώνει στην «Ε», επείσθη από τον «πατέρα» όταν ο τελευταίος τον επισκέφθηκε για να του δηλώσει, διά ζώσης, πως φοβάται όχι μόνο εν όψει των Ολυμπιακών Αγώνων αλλά γενικότερα για τη ζωή του παιδιού του.

Συγκεκριμένα, δήλωσε:

«Οταν με επισκέφθηκε στο γραφείο, με έπεισε. Μου είπε ότι φοβόταν για τη ζωή του παιδιού του. Μου εξήγησε ότι στην Κρήτη ήταν απομονωμένο, ενώ εδώ στην Αθήνα κοντά στους γονείς του θα απολάμβανε μεγαλύτερης ασφάλειας, καθώς ελαχιστοποιούνται οι κίνδυνοι. Θεώρησα βάσιμους τους λόγους του. Πείστηκα ότι είναι σοβαρός και ότι αυτά που λέει τα πιστεύει. Γι' αυτό δεν ζήτησα επιπλέον στοιχεία που θα πιστοποιούσαν ότι όντως συντρέχουν λόγοι ασφαλείας. Δεν ήταν μόνο η Ολυμπιάδα που απασχολούσε τον πατέρα. Ο φόβος ήταν μόνιμος και εγώ δεν είμαι από αυτούς που θέλω να ρωτάω πολλά, όταν εμπίμπτουν σε προσωπικά δεδομένα. Εξάλλου, αν ήθελε να μας πιέσει, υπήρχαν πολλοί τρόποι».

«Ηταν η πρώτη φορά στα χρονικά που επικλήθηκαν λόγους ασφαλείας. Ηταν μεν νέοι λόγοι, διαφορετικοί από αυτούς της πρώτης αίτησης, ωστόσο έτσι όπως τους εξέθεσε, μας έπεισε. Αλλωστε, ο νόμος δεν ορίζει περιοριστικά στους λόγους μετεγγραφής. Αυτοί που αναφέρονται είναι ενδεικτικοί».

«Πάντως, όλες τις υποθέσεις τις κρίνουμε ανεξάρτητα από το ποιος είναι ο γονέας και ποια είναι η κοινωνική και οικογενειακή θέση του καθενός. Συμπεριφερόμαστε σε όλους τους φοιτητές κατά τον ίδιο τρόπο. Αν ήταν οποιοσδήποτε άλλος, πάλι την ίδια κατάληξη θα είχε το θέμα».

Παπαστάμου: Θα ελεγχθεί το θέμα σε όλες του τις διαστάσεις

Ο πρύτανης του Παντείου Πανεπιστημίου Στάμος Παπαστάμου πληροφορήθηκε χθες το όλο θέμα και, όπως δήλωσε στην «Ε», θα κινήσει «όλες τις απαραίτητες διαδικασίες προκειμένου να ελεγχθεί το θέμα σε όλες του τις διαστάσεις».

Τι λέει ο νόμος για τις μετεγγραφές

Σύμφωνα με τον ν. 1966/91 και τον ν. 1865/89, σχετικές διατάξεις των οποίων διέπουν το σύστημα μετεγγραφών των φοιτητών ΑΕΙ εσωτερικού, στην κατηγορία των οικονομικών, κοινωνικών και οικογενειακών λόγων περιλαμβάνονται ιδίως οι εξής περιπτώσεις: «Τα τέκνα πολυτέκνων, αδελφοί φοιτητές ή σπουδαστές, φοιτητές ή σπουδαστές - γονείς ανήλικου παιδιού, σύζυγοι φοιτητές ή σπουδαστές, φοιτητές ή σπουδαστές με ανάπηρους αδελφούς (αναπηρία 67% και πάνω), φοιτητές ή σπουδαστές που οι ίδιοι ή ένας τουλάχιστον από τους γονείς τους, ως ανάπηρος αξιωματικός ή οπλίτης ή προς αυτούς αυξομοιούμενος, συνταξιοδοτείται από το δημόσιο ταμείο για την αιτία αυτή, εφ' όσον η αναπηρία του προήλθε από πολεμική αιτία ή σε ειρηνική περίοδο και διαταγμένη υπηρεσία, φοιτητές ή σπουδαστές που οι ίδιοι ή ένας τουλάχιστον από τους γονείς τους τελούν ως αξιωματικοί σε κατάσταση υπηρεσίας γραφείου λόγω πολεμικού τραύματος ή νοσήματος ή σε πολεμική διαθεσιμότητα, φοιτητές ή σπουδαστές των οποίων ο ένας από τους γονείς τους είναι ανάπηρος ή θύμα εθνικής αντίστασης και παίρνει σύνταξη από το δημόσιο ταμείο για την αιτία αυτή».

ακροβατώντας

Σαμάρι και γαϊδούρι...

Η τακτική είναι γνωστή: όταν δεν μπορείς να χτυπήσεις το γαϊδούρι, χτυπάς το σαμάρι. Και εφαρμόζεται κατά κόρον στην πολιτική. Την θυμηθήκαμε, με αφορμή τις βολές που δέχεται το τελευταίο χρονικό διάστημα ο κυβερνητικός εκπρόσωπος Θ. Ρουσόπουλος. Βολές υπόγειες από άλλα στελέχη της κυβέρνησης, βολές δημόσιες από φιλικά προς την κυβέρνηση έντυπα. Ολοι αυτοί που του επιτίθενται, ουσιαστικά απώτερο στόχο έχουν τον ίδιο τον Κ. Καραμανλή. Ομως, το πολιτικό θάρρος δεν περισσεύει στους πολιτικούς μας.

Το βασικό μοτίβο εκείνων που ασκούν κριτική στον υπουργό Επικρατείας είναι πως δεν χειρίστηκε επικοινωνιακά σωστά την υπόθεση του «Σινούκ». Τι θα πει αυτό; Είχε τη δυνατότητα, δηλαδή, να επιβάλει στον υπουργό Αμυνας να παραιτηθεί και δεν το έκανε; Θα μπορούσε να συντονίσει τους ασυντόνιστους στρατιωτικούς και το απέφυγε; Αυτός εξαφάνισε τα πρακτικά από τη Βουλή προχθές; Αυτός έπρεπε να διορθώσει τις συνεχόμενες γκάφες του υπουργού Αμυνας; Τον κατηγορούν και γι' άλλα πράγματα όμως, τα οποία συγκλίνουν στην εκτίμηση πως η εικόνα της κυβέρνησης εμφανίζεται ολοένα και πιο αρνητική.

Αραγε φταίει ο υπουργός Επικρατείας επειδή εμφανίζονται κρούσματα κομματισμού στο χώρο της παιδείας, της δημόσιας διοίκησης, σχεδόν παντού; Ευθύνεται αυτός γιατί οι υπουργοί της κυβέρνησης δεν υλοποιούν υποσχέσεις που το κόμμα τους είχε δώσει προεκλογικά; Ολοι αυτοί που βάλλουν κατά του υπουργού, δεν έχουν παρά να στρέψουν τα πυρά τους στον ίδιο τον πρωθυπουργό. Αν είναι δυσαρεστημένοι από την απόδοση της κυβέρνησης ή πιστεύουν πως αδικούνται, δεν έχουν παρά να επισκεφτούν το Μαξίμου...


ΓΙΑΝΝΗΣ ΠΑΝΤΕΛΑΚΗΣ 

ΚΑΦΕΝΕΙΟΝ Η ΕΛΛΑΣ

Η σεμνότητα κοστίζει...

Οταν επί έξι μήνες η μόνη πολιτική παρέμβαση που κατόρθωσε να αρθρώσει η κυβέρνηση ήταν τα ευχολόγια περί σεμνότητας και ταπεινότητας, ήταν μαθηματικά βέβαιο ότι, αργά ή γρήγορα, θα έτρεχε και δεν θα έφτανε... Είναι αλήθεια, βέβαια, ότι το πρώτο σοβαρό κρούσμα παράβασης της αρχηγικής εντολής ξέσπασε πολύ νωρίς και μάλιστα από υπουργό, στενό συνεργάτη του ίδιου του κ. Καραμανλή. Σε μια συγκυρία, μάλιστα, ήδη καυτή για την κυβέρνηση, η καρατόμηση του κ. Τσιτουρίδη ήταν κάτι παραπάνω από αναπόφευκτη...

*** Οσο κι αν πλασάρεται η αποπομπή ενός υπουργού ως δείγμα αποφασιστικότητας του πρωθυπουργού, είναι σαφές ότι αποτελεί ένα σοβαρό πλήγμα στην αξιοπιστία της κυβέρνησης. Ενα πλήγμα που έρχεται να προστεθεί σωρευτικά στο μπάχαλο του «Σινούκ» και να κλονίσει ακόμα περισσότερο την κυβερνητική αξιοπιστία. Το χειρότερο απ' όλα είναι ότι όλες οι κινήσεις, ακόμα κι εκείνες διαδικαστικού χαρακτήρα, όπως η πολύφερνη απογραφή για τα ελλείμματα, έχουν γυρίσει σε μπούμερανγκ για την κυβέρνηση.

*** Οσο και να κόπτονται διάφοροι ότι η κυβέρνηση έχει απλώς επικοινωνιακό πρόβλημα, ότι την υποσκάπτουν τα πολύφερνα διαπλεκόμενα συμφέροντα, είναι ηλίου φαεινότερον ότι το πρόβλημα είναι πρωτίστως πολιτικό. Υπάρχει έλλειμμα πολιτικής αλλά και συντονισμού του κυβερνητικού έργου, που δεν μπορεί να καλυφθεί όσες δηλώσεις κι αν κάνουν, όση παρουσία ή απουσία κι αν έχουν στα τηλεοπτικά παράθυρα. Οσο μάλιστα δεν κατανοούν αυτή τη θεμελιακή αδυναμία της πολιτικής τους, τόσο συχνότερα θα βρίσκονται αντιμέτωποι με κρούσματα τύπου «Σινούκ» ή Τσιτουρίδη. Γιατί αυτό που αποκομίζει ο απλός πολίτης είναι ότι αντί η κυβέρνηση να διαμορφώνει την πολιτική και κοινωνική ατζέντα, τρέχει μονίμως ασθμαίνουσα πίσω από τα γεγονότα για να καλύψει λάθη ή παραλείψεις της...



ΣΗΦΗΣ ΠΟΛΥΜΙΛΗΣ 

ΑΠΟΨΕΙΣ

Σεμνά και ταπεινά ...

ΑΥΤΗ ΤΗ φορά δεν επιχειρήθηκε να μετατεθεί η ευθύνη ούτε προς τα κάτω σε υπηρεσιακούς παράγοντες ούτε προς τα πίσω στο «σύστημα ΠΑΣΟΚ». Δεν υπήρχε οδός διαφυγής, εκτός από την παραίτηση του υπουργού Αγροτικής Ανάπτυξης και Τροφίμων κ. Σάββα Τσιτουρίδη.

ΑΓΝΟΗΣΕ ο κ. Τσιτουρίδης τις πρωθυπουργικές συστάσεις για «σεμνότητα και ταπεινότητα» και με προσωπική του παρέμβαση στο Πάντειο Πανεπιστήμιο πέτυχε να μετεγγράψει τον φοιτητή γιο του από το Πανεπιστήμιο Κρήτης «για λόγους ασφάλειας, εν όψει των Ολυμπιακών Αγώνων».

ΕΙΧΕ ΑΠΟΡΡΙΦΘΕΙ από το Πάντειο η αρχική αίτηση του γιου Τσιτουρίδη, που ζητούσε μετεγγραφή «για λόγους υγείας». Οταν ο πατέρας έγινε υπουργός, κατετέθη ένσταση κατά της απορριπτικής απόφασης, στην οποία προεβλήθη το επιχείρημα της «ασφάλειας», το οποίο και έγινε αποδεκτό.

ΜΕ ΑΥΤΗ ΤΗ λογική όλα τα παιδιά υπουργών κινδυνεύουν και άρα, αν είναι φοιτητές σε επαρχιακά Πανεπιστήμια, θα πρέπει να μετεγγράφονται σε ΑΕΙ της πρωτεύουσας και σε κάθε περίπτωση να προστατεύονται από την Αστυνομία, όπως τα υψηλά πρόσωπα.

ΑΝ, ΛΟΙΠΟΝ, υπήρχε πρόβλημα ασφάλειας για τον γιο του υπουργού Γεωργικής Ανάπτυξης, θα έπρεπε να ενημερωθεί το υπουργείο Δημόσιας Τάξης για να λάβει μέτρα προστασίας του και όταν φοιτούσε στο Πανεπιστήμιο Κρήτης και όταν μετακινήθηκε στην Αθήνα. Το υπουργείο Δημόσιας Τάξης δεν ενημερώθηκε και δεν γνώριζε τίποτε απολύτως.

ΜΕ ΤΗΝ ΑΠΟΚΑΛΥΨΗ της υπόθεσης και τη δημοσιοποίηση όλων των στοιχείων δεν έμενε άλλη λύση, πλην της παραίτησης, για τον υπουργό Γεωργικής Ανάπτυξης. Ο κ. Τσιτουρίδης πήγε στο μέγαρο Μαξίμου, και όπως ο ίδιος δήλωσε μετά τη συνάντησή του με τον πρωθυπουργό Κώστα Καραμανλή, υπέβαλε την παραίτησή του «για λόγους προσωπικής και πολιτικής ευθιξίας, η οποία και έγινε αποδεκτή». Περιθώρια να μην την αποδεχθεί ο πρωθυπουργός δεν υπήρχαν, πόσο μάλλον που, σύμφωνα με πληροφορίες, ο ίδιος την είχε ζητήσει.

ΣΤΗΝ ΟΥΣΙΑ ο κ. Τσιτουρίδης ανέλαβε την προσωπική και υποκειμενική πολιτική ευθύνη για θέμα εκτός αρμοδιότητός του, αφού η υπόθεση δεν αφορούσε το υπουργείο Γεωργικής Ανάπτυξης και Τροφίμων, αλλά το Πάντειο Πανεπιστήμιο. Εκμεταλλεύτηκε το υπουργικό του αξίωμα για οικογενειακή του υπόθεση.

ΠΡΟΣΠΑΘΗΣΕ ο παραιτηθείς υπουργός να δικαιολογήσει τη μετεγγραφή του γιου του δηλώνοντας ότι «όλα τα άλλα έγιναν νόμιμα». Αν έγιναν όλα νόμιμα, τότε γιατί να παραιτηθεί; Και αν κινήθηκε μέσα στα όρια νομιμότητας, τότε γιατί επισκέφθηκε ο ίδιος ο κ. Τσιτουρίδης, όταν είχε την ιδιότητα του υπουργού, τον πρύτανη του Παντείου Πανεπιστημίου; Ασφαλώς αυτή η επίσκεψη εξασφάλισε μια άλλη μεταχείριση που δεν θα την είχε ένας απλός πολίτης για το παιδί του.

ΔΕΝ ΜΠΟΡΕΙ «η σεμνότητα και η ταπεινότητα» να είναι μια απλή διακήρυξη, αλλά να έχει αντίκρισμα και στην πράξη, να φαίνεται και να αποδεικνύεται. Με όσα συμβαίνουν ούτε φαίνεται ούτε αποδεικνύεται.

ΑΘΙΚΤΟΙ οι έλικες, αυτόπτης μάρτυρας κατέθεσε για έκρηξη στον αέρα

«Σινούκ»: Διαπίστωση-σοκ

Του ΓΙΩΡΓΟΥ ΤΣΑΚΙΡΗ

Δραματική είναι η τροπή των ερευνών για τα αίτια της πτώσης του ελικοπτέρου «Σινούκ» που μετέφερε τον Πατριάρχη Αλεξανδρείας και την ακολουθία του στο Αγιον Ορος, μετά τα στοιχεία που εμφανίζονται στη βιντεοκασέτα που τράβηξε το βαθυσκάφος και την κατάθεση ενός «αυτόπτη» μάρτυρα που μιλά για έκρηξη.

Και οι έξι πτέρυγες του ελικοπτέρου -τρεις σε κάθε προπέλα- εμφανίζονται στο βίντεο άθικτες και συνδεδεμένες με τους ρότορες του ελικοπτέρου. Μόνο μια από τις έξι είναι ελαφρώς στραβωμένη από την πτώση στο νερό, αλλά καμία δεν είναι σπασμένη. Αυτό σημαίνει ότι οι μέχρι τώρα εκτιμήσεις των στρατιωτικών αλλά και της εταιρείας περί βλάβης σε ένα από τα πέντε «διαφορικά», αλλαγή του βήματος ενός εκ των δύο προπελών με αποτέλεσμα να χτυπήσουν οι πτέρυγες μεταξύ τους, να σπάσουν και το ελικόπτερο να πέσει, αποδεικνύονται λάθος.

Τρόμο προκαλεί, σύμφωνα με ασφαλείς πληροφορίες, μαρτυρία ανθρώπου που είδε το ελικόπτερο να σκάει στον αέρα. Η πληροφορία αυτή είναι καταγεγραμμένη από την επιτροπή αξιολόγησης και θα εκτιμηθεί ως πρώτη πιθανότητα της πτώσης όταν ανασυρθούν τα τμήματα του ελικοπτέρου από τον βυθό.

Αποκλείουν προπέλες

Η βιντεοκασέτα που τράβηξε το βαθυσκάφος με τα συντρίμμια εξετάζεται από εμπειρογνώμονες των Ενόπλων Δυνάμεων, οι οποίοι προσπαθούν να φθάσουν στην αιτία της βλάβης, αποκλείοντας ένα-ένα τα ενδεχόμενα.

Οι επιτελείς ήδη απέκλεισαν το ενδεχόμενο βλάβης που να επηρέασε το βήμα των προπελών, γιατί βρέθηκαν ανέπαφες. Επίσης αποκλείστηκε το ελικόπτερο να έπεσε με την κοιλιά, διότι τα μεγάλα κομμάτια είναι από τη βάση του ελικοπτέρου αλλά και από τη δεξιά του πλευρά. Σύμφωνα με το μέγεθος των κομματιών που βιντεοσκοπήθηκαν, τα τμήματα που βρέθηκαν και τα όργανα, προκύπτει ότι το ελικόπτερο έπεσε στο πλάι με ταχύτητα 70 ναυτικών μιλίων (120 χλμ./ώρα).

Οι τεχνικοί που εξετάζουν τις εικόνες πλέον δεν αποκλείουν τίποτα, ούτε την έκρηξη. Σχεδόν όμως απέκλεισαν το ενδεχόμενο έκρηξης μέσα στον θάλαμο των επιβατών και προσανατολίζονται σε βλάβη που μπορεί να προκάλεσε έκρηξη στον κινητήρα. Αυτό που θεωρείται βέβαιο είναι ότι το ελικόπτερο πετούσε σε ύψος περίπου 3.000 ποδιών και ό,τι παρουσιάστηκε ανάγκασε το ελικόπτερο να πέσει σχεδόν κάθετα.

Χθες για το θέμα των ερευνών ενημερώθηκε από τον υπουργό Εθνικής Αμυνας ο δικηγόρος Σάκης Κεχαγιόγλου, που εκπροσωπεί τις οικογένειες τεσσάρων από τα θύματα του δυστυχήματος. Μετά τη συνάντηση ο κ. Κεχαγιόγλου δήλωσε ότι ο κ. Σπηλιωτόπουλος τον ενημέρωσε διεξοδικά για την πορεία και το χρονοδιάγραμμα των ερευνών για τα αίτια του δυστυχήματος και δεσμεύθηκε να ενημερώνει τις οικογένειες των θυμάτων για τα ευρήματα και τα συμπεράσματα της έρευνας.

ΥΠΟΥΡΓΕΙΟ ΑΜΥΝΑΣ

«Δεν υπογράψαμε εξοπλιστικό»

Του ΓΙΩΡΓΟΥ ΤΣΑΚΙΡΗ

Κανένα εξοπλιστικό πρόγραμμα δεν έχει υπογραφεί την περίοδο της διακυβέρνησης της χώρας από τη Ν.Δ, έλεγαν χθες κύκλοι του υπουργείου Αμυνας και διέψευδαν κατηγορηματικά πληροφορίες σύμφωνα με τις οποίες η κυβέρνηση έχει μοιράσει εξοπλιστικά σε διαφόρους.

Ειδικότερα για το θέμα της προμήθειας μεταχειρισμένων αρμάτων τύπου «Λέοπαρντ» οι ίδιοι κύκλοι έλεγαν: «Καλό είναι πριν ένα έγγραφο βγει στη δημοσιότητα ο κάτοχός του να το διαβάζει προσεκτικά. Και αν κάτι δεν μπορεί να το καταλάβει, να ρωτά». Σύμφωνα, λοιπόν, με το έγγραφο για την προμήθεια των αρμάτων, ο υπουργός Αμυνας δεν έχει προχωρήσει σε καμία προμήθεια. Εχει υπογράψει ένα έγγραφο του Γενικού Επιτελείου Στρατού, σύμφωνα με το οποίο «εγκρίνεται κατ' αρχήν» η προμήθεια μεταχειρισμένων αρμάτων από το γερμανικό στρατό σε συμβολική τιμή. Πρόκειται για 180 άρματα τύπου Λέοπαρντ 2-Α4 και Λέοπαρντ 1-Α5 καθώς και οχήματα της ίδιας οικογένειας. Η προμήθεια αυτή αποτελεί δέσμευση της γερμανικής κυβέρνησης προς την ελληνική και συμβατική υποχρέωση που συνδέεται με την προμήθεια των νέων αρμάτων. Για το θέμα υπάρχει επίσημη δεσμευτική αλληλογραφία που έχει ανταλλαγεί σε επίπεδο υπουργών Αμυνας των δύο χωρών.

Επιτροπή του Στρατού Ξηράς πριν από πολλούς μήνες πήγε στη Γερμανία, εξέτασε αρκετά άρματα, επέλεξε 180 που ήταν στην καλύτερη κατάσταση και από τότε τα άρματα αυτά είναι αποθηκευμένα με ευθύνη του γερμανικού στρατού και έτοιμα να παραδοθούν. Η συμφωνία είναι διακρατική, δεν υπάρχουν ενδιάμεσοι και ήδη η γερμανική κυβέρνηση έχει εκφράσει τη δυσφορία της γιατί δεν προχωρεί η υπόθεση της παραλαβής των αρμάτων, καθώς υπάρχουν και άλλες χώρες που ενδιαφέρονται να προμηθευτούν μεταχειρισμένα άρματα.

Αντιδρά η Λευκωσία για τη ματαίωση των ασκήσεων

ΛΕΥΚΩΣΙΑ
Του ΦΑΝΟΥ ΚΩΝΣΤΑΝΤΙΝΙΔΗ

Η Λευκωσία δηλώνει ότι δεν είναι καθόλου ευτυχής για αναβολή (μάλλον ματαίωση) της μεγάλης άσκησης «Νικηφόρος» για τρίτη κατά συνέχεια χρονιά, διότι, όπως δήλωσε και ο υπουργός Αμυνας Κυρ. Μαυρονικόλας, η εξέλιξη αυτή δημιουργεί σοβαρά προβλήματα στο στράτευμα.

Οι πληροφορίες που υπάρχουν είναι ότι η κυπριακή κυβέρνηση έδωσε τελικά τη συγκατάθεσή της, ύστερα από υπόδειξη της Αθήνας και έντονες πιέσεις των Αμερικανών.

Στο μεταξύ το υπουργείο Αμυνας της Κύπρου και το ΓΕΕΦ προγραμματίζουν σύντομα τέσσερις μικρότερες ασκήσεις, τοπικού χαρακτήρα, σε επίπεδο μεραρχίας, προκειμένου να καλυφθούν τα κενά από τη ματαίωση του «Νικηφόρου». Τις ασκήσεις αυτές θα παρακολουθήσουν και Ελλαδίτες επιτελείς.

Στις ασκήσεις «Νικηφόρος» και «Τοξότης» συμμετέχουν ελληνικά μαχητικά και πλοία του Πολεμικού Ναυτικού στο πλαίσιο της εφαρμογής του ενιαίου αμυντικού δόγματος.

Οι Αμερικανοί δείχνουν αποφασισμένοι να επιμείνουν μέχρι τέλους στην απόσυρση από την Εθνική Φρουρά των αμερικανικών όπλων που έχουν σταλεί από την Ελλάδα και προς τον σκοπό αυτό ετοιμάζονται για πιο έντονες πιέσεις προς την Αθήνα παρά προς τη Λευκωσία, με την οποία οι σχέσεις της Ουάσιγκτον συνεχίζουν να διέρχονται περίοδο δοκιμασίας.

Αξίζει πάντως να λεχθεί ότι οι Αμερικανοί δίνουν την εμφανή εντύπωση -με αφορμή και τα όπλα- ότι επιζητούν συνέχιση των κακών σχέσεών τους με την κυπριακή κυβέρνηση, η οποία δίνει με τη σειρά της την εντύπωση ότι αδιαφορεί για την ψυχρότητα στις σχέσεις των δύο χωρών.

Παπαντωνίου: Μονομερώς μετέταξε τις αμυντικές δαπάνες στο χρέος, ενώ είχε συμφωνήσει η Eurostat

Λαθροχειρία της Ν.Δ. με τα ελλείμματα

Του Κ. ΤΣΟΥΠΑΡΟΠΟΥΛΟΥ

Για «κόλπο γκρόσο» της κυβέρνησης της Ν.Δ. επί βλάβη της οικονομίας έκανε λόγο με δήλωσή του στην «Ε» ο Γιάννος Παπαντωνίου.

Ο υπουργός Οικονομίας την περίοδο κατά την οποία η Ελλάδα πέτυχε την ένταξή της στη ζώνη του ευρώ τόνισε ότι αυθαίρετα και μονομερώς η κυβέρνηση άλλαξε τους κανόνες για τη συμπερίληψη ή όχι των αμυντικών δαπανών στο έλλειμμα και το χρέος, παραβιάζοντας συμφωνία που είχε γίνει με τις στατιστικές αρχές της Ευρωπαϊκής Ενωσης.

Η συμφωνία αυτή καταγράφεται σε έγγραφο της Ευρωπαϊκής Επιτροπής, το οποίο ο κ. Παπαντωνίου έδωσε στη δημοσιότητα. Στη συγκεκριμένη παράγραφο αναφέρεται επί λέξει: «Ως αρχή, ο στρατιωτικός εξοπλισμός θα πρέπει να εγγράφεται ως δημόσια δαπάνη την περίοδο της παράδοσης, ασχέτως των πληρωμών που μπορεί να γίνουν όταν ο εξοπλισμός παραγγέλλεται, στη διάρκεια της κατασκευής, εν όψει της παράδοσης ή ακόμη και σε μεταγενέστερο στάδιο».

Βεβαίως, στο έγγραφο σημειώνεται ότι «παρ' όλα αυτά, με δεδομένο ότι η πληροφόρηση για την παράδοση στρατιωτικού εξοπλισμού είναι απόρρητη, η Εθνική Στατιστική Υπηρεσία της Ελλάδας δεν μπορούσε να καταγράψει όλες τις αγορές ως δημόσια έξοδα και οι δαπάνες για στρατιωτικούς εξοπλισμούς υποβαθμίστηκαν».

Ταραχή στη Βουλή

Οι δηλώσεις Παπαντωνίου ήλθαν ως συνέχεια μιας μάλλον ταραχώδους συζήτησης στη Βουλή για τις ευθύνες που αποδίδει η τωρινή κυβέρνηση στην προηγούμενη για απόκρυψη στοιχείων περί το έλλειμμα, αλλά και τις κατηγορίες της αξιωματικής αντιπολίτευσης κατά της κυβέρνησης ότι με την αλλαγή των κανόνων (σ.σ. της δημιουργικής λογιστικής) ζημιώνει τη χώρα.

Αίσθηση, όμως, προκάλεσε, παρά την ταραχώδη συνεδρίαση, η διαχωριστική γραμμή που «τράβηξε» ο υπουργός Οικονομίας Γ. Αλογοσκούφης, τονίζοντας ουσιαστικά το «ώς εδώ και μη παρέκει». Δήλωσε με έμφαση ότι «η Ελλάδα μπήκε με το σπαθί της στην ΟΝΕ», δίνοντας απάντηση σε κύκλους και δημοσιεύματα ξένων εφημερίδων που φτάνουν στο σημείο να αμφισβητούν την εκπλήρωση των δημοσιονομικών κριτηρίων από την Ελλάδα προκειμένου να ενταχθεί στη ζώνη του ευρώ (ΟΝΕ).

Δηλητηριώδες δημοσίευμα

Επικλήσεις «αναξιοπιστίας» έγιναν και χθες, π.χ. στους «Φαϊνάνσιαλ Τάιμς» -γερμανική έκδοση- που δημοσίευσαν φωτογραφία των Σημίτη - Χριστοδουλάκη με τους Κεντέρη - Θάνου.

Υπενθυμίζεται ότι η Ελλάδα εκπλήρωσε τα κριτήρια για το έλλειμμα και το χρέος το 1999 και το κριτήριο του πληθωρισμού (τελευταίο όσον αφορά την εκπλήρωση) το Μάρτιο του 2000 και εισήλθε στη ζώνη του ευρώ από το 2001.

Τα στοιχεία για τις αμυντικές δαπάνες (που απειλούν το 1,5% του ΑΕΠ) διαχύθηκαν, με τη νέα πολιτική της κυβέρνησης Καραμανλή, στα ελλείμματα των προηγούμενων ετών 2000-2003 και δεν έθιξαν το κρίσιμο έτος 1999.

Η δήλωση Παπαντωνίου

Η δήλωση Παπαντωνίου έχει ως εξής: «Τα δημοσιονομικά στοιχεία της χώρας είχαν ελεγχθεί από όλες τις υπηρεσίες της Ευρωπαϊκής Ενωσης και ήταν απόλυτα σύμφωνα με τους κανόνες της Ευρωπαϊκής Επιτροπής (Κομισιόν). Ειδικά για την καταγραφή των αμυντικών δαπανών, που εξηγούν περίπου στο σύνολό τους την απόκληση από τα νέα στοιχεία της Ν.Δ., η ελληνική κυβέρνηση με υπόδειξη της Γιούροστατ τις κατέγραφε με την παράδοση του στρατιωτικού υλικού και όχι στο χρόνο της παραγγελίας.

Αυτή τη συμφωνία, που είχε συναφθεί καλή τη πίστει, χωρίς καμία πολιτική παρέμβαση, μεταξύ Εθνικής Στατιστικής Υπηρεσίας και Γιούροστατ και η οποία ανταποκρινόταν στο εθνικό συμφέρον (έχουμε υψηλές αμυντικές δαπάνες) ανέτρεψε μονομερώς η Ν.Δ.

Κατέγραψε δηλαδή αναδρομικά τις αμυντικές δαπάνες στους χρόνους παραγγελίας, διογκώνοντας τα ελλείμματα των προηγούμενων ετών κατά περίπου 1,5% του ΑΕΠ.

Οι λόγοι είναι: Πρώτον, η πολιτική εμπάθεια, για την επιβεβαίωση της ρήσης Καραμανλή περί "τραβεστί οικονομίας". Και δεύτερον, η δημιουργία άλλοθι για ακύρωση προεκλογικών υποσχέσεων (μισθοί - συντάξεις), με τις οποίες εξαπάτησαν τον ελληνικό λαό στις εκλογές.

Οι συνέπειες θα είναι οδυνηρές. Πέρα από το πλήγμα στην αξιοπιστία της χώρας, η κυβέρνηση θα υποχρεωθεί να εφαρμόσει περιοριστικά μέτρα, που οδηγούν σε αυξημένη φορολογία, μείωση κοινωνικών δαπανών, χαμηλότερη ανάπτυξη και μεγαλύτερη ανεργία».

* ΑΛΛΟ ΡΕΠΟΡΤΑΖ ΣΕΛ. 22,23

Γ. Παπανδρέου: Μικροκομματική απογραφή, καταστροφική λογιστική

Του ΠΑΝΟΥ ΣΩΚΟΥ

Για καταστροφική λογιστική και καθημερινή υπονόμευση της αξιοπιστίας της χώρας κατηγόρησε χθες την κυβέρνηση ο Γιώργος Παπανδρέου.

Ο πρόεδρος του ΠΑΣΟΚ χθες το μεσημέρι, σε δηλώσεις του μετά τη σύσκεψη των συντονιστών της Κοινοβουλευτικής Ομάδας και αργά το απόγευμα σε ομιλία του σε στελέχη, εξέφρασε την ανησυχία του για τη διαχείριση της οικονομίας από την κυβέρνηση και υποστήριξε μεταξύ άλλων ότι:

- Η κυβέρνηση τώρα καταλαβαίνει τα μεγάλα σφάλματα τα οποία έκανε με τον τρόπο που διαχειρίστηκε τη μη διαφανή απογραφή της οικονομίας, που έχει αποτέλεσμα τη δυσφήμηση της χώρας. Η απογραφή έγινε για μικροκομματικούς λόγους.

- Η παρωδία της απογραφής εξελίσσεται σε τραγωδία για την ελληνική οικονομία και τελικά για την πατρίδα και τον Ελληνα πολίτη, διότι εκεί που υπήρχε ένα πλεόνασμα αξιοπιστίας για τη χώρα μας, κύρος, πιστοληπτική ικανότητα, επενδυτικό ενδιαφέρον, αρχίζουν πια αυτά να υποβαθμίζονται από την αυτοδυσφήμηση που έχει επιχειρήσει και συνεχίζει να κάνει αυτή η κυβέρνηση, με καταστροφικές συνέπειες.

- Για την έλλειψη αξιοπιστίας για την οποία γράφει ο διεθνής Τύπος, ευθύνεται η κυβέρνηση.

«Μας κατηγόρησαν για δημιουργική λογιστική, αλλά αυτοί καθημερινά χρησιμοποιούν την καταστροφική λογιστική και ήδη βλέπουμε τα πρώτα πολύ αρνητικά σημάδια στον διεθνή Τύπο, που θα έχουν και επιπτώσεις ευρύτερα στην οικονομία μας» είπε ο κ. Παπανδρέου.

Επίσης, κατηγόρησε και πάλι την κυβέρνηση για έλλειψη πυξίδας και κατεύθυνσης, ότι με τον κομματισμό αναδεικνύει τον «παλιό καλό εαυτό της» και τόνισε ότι «τα 7 χρόνια αντιπολίτευσης δεν ήταν αρκετά για να προπονηθούν και να εκπαιδευτούν, για να μάθουν τα πραγματικά ζητήματα της ελληνικής οικονομίας». Επίσης υποστήριξε ουσιαστικά ότι την έλλειψη πολιτικής της η κυβέρνηση επιχειρεί να την καλύψει με μια ρηχή και επιφανειακή επικοινωνιακή πολιτική, όμως «αν δεν έχεις καλό προϊόν, όση επικοινωνία και να κάνεις, κάποια στιγμή ο καταναλωτής θα καταλάβει τα προβλήματα».

* Απαντώντας, ο Γιώργος Αλογοσκούφης δήλωσε: «Ο πρόεδρος του ΠΑΣΟΚ αποδεικνύει με τις δηλώσεις του ότι δεν αντιλαμβάνεται τις μεγάλες ευθύνες του κόμματός του, για τη σημερινή κατάσταση των δημόσιων οικονομικών. Δεν βρίσκει ούτε μια λέξη αυτοκριτικής. Οι κυβερνήσεις του ΠΑΣΟΚ αντί να αντιμετωπίσουν τα προβλήματα, προτίμησαν να τα αποκρύψουν. Τώρα ενοχλούνται που αποκαλύπτεται η πραγματικότητα».

* «Είτε τα ύψη των ελλειμμάτων και των χρεών α' ή β' είναι πραγματικά είτε είναι πλασματικά, οι εργαζόμενοι δεν μπορούν να καταθέσουν καμία άλλη θυσία», είναι το σχόλιο της Αλέκας Παπαρήγα. Υποστήριξε ότι το θέμα δεν είναι καινούργιο, καθώς υπάρχει η δημιουργική λογιστική, όπως υπάρχει και ο α' ή ο β' τρόπος λογιστικής αποτίμησης των δεικτών της οικονομίας.

Εξηγήσεις Ντενκτάς για τον εγγονό του

ΛΕΥΚΩΣΙΑ

Ο Ραούφ Ντενκτάς αναγκάστηκε χθες να δώσει απάντηση γιατί ο εγγονός του (από την κόρη του) ζήτησε από τις κυπριακές αρχές να του εκδώσουν διαβατήριο της Κυπριακής Δημοκρατίας.

Ο Ντενκτάς, που μέχρι πρόσφατα κατηγορούσε ως «προδότες» όσους εξασφάλιζαν κυπριακά διαβατήρια, ομολόγησε ότι με δική του συμβουλή ο εγγονός του αποτάθηκε για κυπριακό διαβατήριο. «Ο εγγονός του», είπε, «άσκησε ένα δικαίωμα το οποίο του στέρησαν οι Ελληνοκύπριοι κατά την περίοδο 1960-1963». Οι τουρκικές εφημερίδες γράφουν ότι ο εγγονός του Ντενκτάς προσπαθεί να πάρει ελληνική ταυτότητα. Προφανώς, εννοούν ταυτότητα της Κυπριακής Δημοκρατίας.

Ο Ραούφ Ντενκτάς δήλωσε ότι θα αποσυρθεί από την πολιτική και δεν θα είναι υποψήφιος για την προεδρία του ψευδοκράτους τον ερχόμενο Απρίλιο. Αντίθετα, ο Ταλάτ δήλωσε ότι θα είναι υποψήφιος για την «προεδρία».

«ΚΑΙ ΣΤΟ ΠΑΣΟΚ απαραίτητες οι ρίζες, αλλά το δέντρο πρέπει να απλώνει νέα κλαδιά»

Στη γραμμή Στεφανόπουλου ο Γιώργος

Του ΠΑΝΟΥ ΣΩΚΟΥ

Με το νέο ξεκίνημα του ΠΑΣΟΚ δεν υπάρχει αντίθεση παλιού και νέου, χρειάζονται και τα δύο, είπε χθες ο Γ. Παπανδρέου.

Και για να γίνει μάλιστα πιο πειστικός, επικαλέστηκε τα όσα είπε προ ολίγων ημερών ο Πρόεδρος της Δημοκρατίας Κ. Στεφανόπουλος στην κόντρα του με τον αρχιεπίσκοπο, δείχνοντας ότι συμφωνεί μαζί του.

Ο Γ. Παπανδρέου στο βήμα της χθεσινής σύσκεψης με 250 στελέχη του ΠΑΣΟΚ
«Για την τεχνητή αντίθεση μεταξύ νέων και παλιών ίσως ο Πρόεδρος της Δημοκρατίας Κωστής Στεφανόπουλος έδωσε την καλύτερη απάντηση, προχθές σε κάποια ρήση του αρχιεπισκόπου, λέγοντας ότι είναι απαραίτητες οι ρίζες, τις έχουμε ανάγκη, παράλληλα όμως πρέπει συνεχώς το δέντρο αυτό να απλώνει καινούργια κλαδιά. Ας μείνουμε σ' αυτή την εξήγηση για τη δική μας αντίθεση. Χρειάζονται και τα δύο».

Ο πρόεδρος του ΠΑΣΟΚ μιλώντας χθες σε 250 στελέχη του κόμματος, που θα περιοδεύσουν για πρώτη φορά το Σαββατοκύριακο στην περιφέρεια της χώρας εγκαινιάζοντας την προσυνεδριακή περίοδο, έκανε έκκληση σε όλους «στο νέο ξεκίνημα να δούμε μόνο προς τα εμπρός, να αξιολογήσουμε τις παλιές πικρίες και τους ανταγωνισμούς μας ως μέρος της ιστορίας μας αλλά και ως εμπειρία την οποία πρέπει να αξιοποιήσουμε για να πάμε μπροστά και όχι να μείνουμε πίσω».

Ο Γ. Παπανδρέου ουσιαστικά έθεσε τις δημοτικές εκλογές ως τον πρώτο σταθμό κρίσης τόσο του «νέου ΠΑΣΟΚ» όσο, κατά συνέπεια, και του ίδιου, χωρίς όμως να αποκλείσει και εκλογές με αφορμή την εκλογή Προέδρου της Δημοκρατίας.

«Η ανασυγκρότησή μας έχει στόχο να είμαστε πολύ σύντομα έτοιμοι, μάχιμοι για τις οποιεσδήποτε εξελίξεις, τις οποιεσδήποτε αναμετρήσεις, αλλά βεβαίως ο κύριος στόχος είναι οι δημοτικές και αργότερα οι εθνικές εκλογές. Βεβαίως, δεν ξέρουμε τι μπορεί να γίνει εν τω μεταξύ και πρέπει να είμαστε έτοιμοι», είπε χαρακτηριστικά.

Ο πρόεδρος του ΠΑΣΟΚ ζήτησε από τα στελέχη, που ενημερώθηκαν χθες για το περιεχόμενο των προσυνεδριακών κειμένων διαλόγου, να έχουν έντονη παρουσία το Σαββατοκύριακο στην περιφέρεια και να καλέσουν τους πολίτες να συμμετάσχουν, ακόμα κι εκείνους που διαφωνούν με το ΠΑΣΟΚ, να μην αποκλείσουν κανέναν και να γίνουν οι εγγυητές της έκφρασης της διαφορετικής άποψης. Κι αυτό γιατί, όπως είπε, στο σύγχρονο κόμμα οι αξίες είναι κοινές, όμως υπάρχουν και διαφωνίες, γιατί τα σύγχρονα κόμματα είναι εκ των πραγμάτων πιο ανοιχτά.

Την τήρηση του νόμου για χρηματοδότηση του ΙΚΑ με το 1% του ΑΕΠ προτάσσει η Συνομοσπονδία

ΓΣΕΕ: Με οκτώ ασφαλιστικές εκκρεμότητες στον Αλογοσκούφη

Του ΧΡΗΣΤΟΥ ΜΕΓΑ

Οκτώ θέματα εφαρμογής της ασφαλιστικής νομοθεσίας θέτει η ΓΣΕΕ προς την κυβέρνηση.

Η ΓΣΕΕ είχε ζητήσει συνάντηση με τον υπουργό Οικονομίας προκειμένου να διακριβώσει τις κυβερνητικές προθέσεις
Στην απαντητική -προς τον Γ. Αλογοσκούφη- επιστολή της η ΓΣΕΕ καταρτίζει «ατζέντα 8 θεμάτων», όπου κυριαρχεί η θεσμοθετημένη ενίσχυση του ΙΚΑ με το 1% του ΑΕΠ και συμπληρώνεται με εκκρεμή, πλην νομοθετημένα, ζητήματα που πρέπει να υλοποιηθούν. Να σημειωθεί ότι η ΓΣΕΕ είχε ζητήσει συνάντηση με τον υπουργό Οικονομίας προκειμένου να διακριβώσει τις κυβερνητικές προθέσεις για το Ασφαλιστικό. Και αυτό μετά τις αντικρουόμενες δηλώσεις των υπουργών, τις αμφισημίες του κυβερνητικού εκπροσώπου Θ. Ρουσόπουλου και την εμμονή του ΣΕΒ για «άνοιγμα» του όλου θέματος. Ο κ. Αλογοσκούφης με επιστολή του είχε διαβεβαιώσει, στο πνεύμα των δηλώσεων του πρωθυπουργού Κ. Καραμανλή στη Θεσσαλονίκη, ότι δεν υφίσταται θέμα Ασφαλιστικού και κάλεσε την εργατική πλευρά να ιεραρχήσει αυτή τυχόν εκκρεμή ζητήματα. Δραττόμενη της ευκαιρίας η ΓΣΕΕ, με χθεσινή επιστολή της προς τον κ. Αλογοσκούφη, σημειώνει: «Αυτή η διαβεβαίωσή σας μας οδηγεί στο συμπέρασμα ότι η κυβέρνηση, με τη δέσμευσή της για μη αλλαγή του πλαισίου της κοινωνικής ασφάλισης, δεσμεύεται και για την αποτελεσματική υποστήριξη όλων των παραμέτρων ώστε να διασφαλίζεται η οικονομική και η κοινωνική βιωσιμότητα του συστήματος».

Και για να μην χαρακτηριστεί αυθαίρετο το ανωτέρω συμπέρασμα της ΓΣΕΕ, η Εργατική Συνομοσπονδία ζητεί συνάντηση με τον υπουργό Οικονομίας στην οποία θα διευκρινιστούν:

1. Πότε και πώς θα αρχίσει να λειτουργεί σύμφωνα με τις προβλέψεις του Ν. 3029/02 αυτόνομα, αφού του μεταβιβαστεί από το ΙΚΑ η κινητή και ακίνητη περιουσία, το ΕΤΕΑΜ (Ενιαίο Ταμείο Επικουρικής Ασφάλισης Μισθωτών).

2. Αν η Εθνική Αναλογιστική Επιτροπή θα υποστηριχθεί ώστε να προωθήσει μελέτες για τη βιωσιμότητα των ταμείων.

3. Πότε και με ποιον τρόπο θα προωθηθεί ο διακανονισμός απόδοσης των οφειλών του Δημοσίου προς το ΙΚΑ.

4. Πότε και πώς θα προωθηθεί η προβλεπόμενη από τον Ν. 3029/2002 ένταξη του ΤΑΠΟΤΕ στο Ταμείο Μισθωτών (ΙΚΑ).

5. Αν τα ελλείμματα των ταμείων που εκαλύπτοντο από τον ΛΑΦΚΑ θα καλυφτούν από τον υπό κατάρτιση προϋπολογισμό.

6. Αν η θεσμοθετημένη χρηματοδότηση του ΙΚΑ (1% του ΑΕΠ) θα περιληφθεί στον προϋπολογισμό.

7. Αν το ΙΚΑ θα διακανονίσει και θα επιστρέψει τις οφειλές του (πάνω από 170 εκατομ. ευρώ) προς τους ΟΑΕΔ, ΟΕΚ, Οργανισμό Εργατικής Εστίας).

8. Αν οι προωθούμενες αναδιαρθρώσεις σε τράπεζες και ΟΤΕ θα επηρεάσουν αρνητικά τα οικονομικά των ασφαλιστικών ταμείων (ποιος θα πληρώσει το κόστος;).
Η μετανάστευση στον κινηματογράφο»

«Η μετανάστευση στον κινηματογράφο», μια θαυμάσια έκδοση της Υπηρεσίας Διπλωματικού και Ιστορικού Αρχείου του υπουργείου Εξωτερικών, θα παρουσιαστεί την 1η Οκτωβρίου στις 11 π.μ., στο αμφιθέατρο «Γιάννος Κρανιδιώτης» του υπουργείου, από τον πρέσβη επί τιμή Βύρωνα Θεοδωρόπουλο, τον ιστορικό-ομότιμο διευθυντή ερευνών ΕΙΕ Βασίλη Παναγιωτόπουλο και τον σκηνοθέτη Παντελή Βούλγαρη. Την εκδήλωση έχει κληθεί να τιμήσει ο Πρόεδρος της Δημοκρατίας Κωνσταντίνος Στεφανόπουλος.



Με δύο πρόσωπα στη Βουλή ο Αλογοσκούφης, ηρέμησε αφού άναψε φωτιές

Πλαστά στοιχεία αλλά μπήκατε με το σπαθί σας

Των ΑΛΙΚΗΣ ΜΑΤΣΗ, ΑΝΤΩΝΗ ΓΑΛΑΝΟΠΟΥΛΟΥ

Ως άλλος Ιανός εμφανίστηκε χθες στην Επιτροπή Οικονομικών και Ευρωπαϊκών Υποθέσεων ο Γ. Αλογοσκούφης, όπου και εκλήθη να ενημερώσει το Σώμα για τα αποτελέσματα του πρόσφατου Ecofin.

Επιθετικός στην πρωτολογία και ήπιος στη δευτερολογία ο Γιώργος Αλογοσκούφης
Στην πρωτολογία του ο υπουργός Οικονομίας επιτέθηκε στις προηγούμενες κυβερνήσεις του ΠΑΣΟΚ, τις οποίες και κατηγόρησε για συνεχή απόκρυψη από τα αρμόδια ευρωπαϊκά όργανα, αλλά και παράθεση πλασματικών στοιχείων όσον αφορά το δημοσιονομικό έλλειμμα και το δημόσιο χρέος. Κατηγόρησε, επίσης, τον Γ. Παπανδρέου ότι παρενέβη στο Ecofin προδικάζοντας τα αποτελέσματα. Υπεραμύνθηκε της απογραφής που διενεργούν υπηρεσίες του υπουργείου Οικονομικών. Και, κατά την πάγια τακτική και άλλων υπουργών της κυβέρνησης, επέρριψε ευθύνες για την όποια κριτική «στον Τύπο που στηρίζει την αξιωματική αντιπολίτευση».

Κατά τη διάρκεια της δευτερολογίας του όμως, αντί για το «μαστίγιο» χρησιμοποίησε το «καρότο». Υποστήριξε, σε αντίθεση με τα όσα κατ' αρχήν είχε πει, ότι η παρέμβαση του προέδρου της αξιωματικής αντιπολίτευσης στο Ecofin δεν επηρέασε τη συζήτηση.

Και, παρά τα όσα είχε καταλογίσει νωρίτερα στις κυβερνήσεις του ΠΑΣΟΚ για πλασματική εικόνα της οικονομίας, κατέληξε να δηλώνει ότι «η Ελλάδα μπήκε με το σπαθί της στην ΟΝΕ. Δεν θα επιτρέψουμε να αμφισβητηθεί ο τρόπος ένταξής μας. Αυτή η ιστορία με τα στοιχεία πρέπει να τελειώσει εδώ», κατεβάζοντας και άλλο το θερμόμετρο της αντιπαράθεσης που είχε προηγηθεί.

Ξέχασε εξάλλου τον «Τύπο που στηρίζει την αξιωματική αντιπολίτευση», όπως είχε ισχυριστεί στην αρχική του τοποθέτηση, καθώς ο ίδιος είπε στη δευτερολογία του ότι «πρέπει να αντιμετωπίσουμε εκείνους που είναι εναντίον του ευρώ, όπως μερίδα του γερμανικού και αγγλικού Τύπου».

Δεν χρεοκοπούμε με 5%

Οσο για τα μεγάλα ελλείμματα, που είπε ότι οφείλονταν στη διαχείριση των προηγούμενων κυβερνήσεων, ανέφερε: «Γεγονός είναι ότι με έλλειμμα 5% η Ελλάδα δεν χρεοκοπεί».

Ωστόσο, πριν από την ηρεμία, με την οποία και έκλεισε η συνεδρίαση της επιτροπής, είχε προηγηθεί καταιγίδα. Οφειλόταν, κατά κύριο λόγο, στους βουλευτές της αξιωματικής αντιπολίτευσης που πήραν το λόγο αμέσως μετά την πρωτολογία του κ. Αλογοσκούφη, υπερασπιζόμενοι τα έργα και τις ημέρες των κυβερνήσεων ΠΑΣΟΚ. Ο υπουργός δεν είχε αφήσει άλλωστε περιθώρια ήπιας κριτικής. «Κρύβαμε τα χρέη και τα ελλείμματα πίσω από το χαλί και πιστεύαμε ότι κανείς δεν θα τα ανακαλύψει; Η κατάσταση δεν πήγαινε άλλο και τα αδιέξοδα από τον προϋπολογισμό είχαν φτάσει στο απροχώρητο. Αν η προηγούμενη κυβέρνηση είναι προσκολλημένη στο φαύλο παρελθόν της, είναι δικαίωμά της». Απόψεις που εξόργισαν τους πρώην υπουργούς.

Κατά τον Γ. Παπαντωνίου, που πήρε αμέσως μετά το λόγο, «η κυβέρνηση δεν αποκάλυψε κρυφές δαπάνες και χρέη, αλλά επί της ουσίας προχώρησε σε νέα λογιστική εγγραφή δεδομένων δαπανών και εσόδων». Οσο για τις καταγγελίες Αλογοσκούφη περί μη καταγραφής των στρατιωτικών εξοπλισμών στους προϋπολογισμούς, ο πρώην υπουργός ανέφερε ότι αυτό «γινόταν σε συμφωνία με τις ευρωπαϊκές υπηρεσίες». «Τα κονδύλια για τους εξοπλισμούς εμφανίζονταν μόνο στο χρέος, κάτι που γίνεται και από άλλες χώρες, και αυτό θέλει να αλλάξει η κυβέρνηση», είπε ο κ. Παπαντωνίου.

Ωστόσο, όταν ο κ. Αλογοσκούφης τον ρώτησε για ποιο λόγο δεν εντάχθηκαν στον προϋπολογισμό τα κονδύλια για την αγορά των 45 «Φάντομ» ο κ. Παπαντωνίου απάντησε ότι αυτό δεν είναι θέμα του υπουργού Αμυνας, αλλά των υπηρεσιών του Γενικού Λογιστηρίου του Κράτους.

Αργά το βράδυ, εκτός Βουλής, πηγές της αξιωματικής αντιπολίτευσης έλεγαν ότι μάλλον πρόκειται για 60 F-16 τα οποία παρελήφθησαν το 2003. Αρα η δαπάνη θα έπρεπε να βαρύνει το 2003. Ομως, σύμφωνα με νόμο γνωστό στο Γενικό Λογιστήριο, η παράδοση στρατιωτικού υλικού πιστοποιείται όταν παρέλθει η περίοδος εγγύησης.

Δώσατε 3 διαφορετικά νούμερα

Ο Γ. Φλωρίδης χαρακτήρισε την κυβέρνηση αναξιόπιστη. «Τρεις φορές δώσατε διαφορετικά νούμερα για το δημόσιο έλλειμμα», ανέφερε απευθυνόμενος στον υπουργό. «Εδώ και έξι μήνες συστηματικά δυσφημείτε επίμονα την ελληνική οικονομία. Ετσι, ακόμα και τα ευρωπαϊκά όργανα αισθάνονται εξαπατημένα γιατί το 1999 τάχθηκαν υπέρ της ένταξής μας στην ΟΝΕ». Μαζί του συμφώνησε και ο Κ. Γείτονας και κάλεσε τον υπουργό να εξηγήσει με ποιο τρόπο θα ρίξει το έλλειμμα από 5,3% στο 2,8%.

Για κακή εικόνα της χώρας εκτός των συνόρων έκανε λόγο και ο Μ. Χρυσοχοΐδης. «Αν ήμασταν επενδυτές θα πιστεύαμε ότι κάτι συμβαίνει στην Ελλάδα. Σηκώσατε ένα θέμα και τώρα δεν μπορείτε να το διαχειριστείτε», ανέφερε. Αιχμηρός ήταν και ο πρώην υπουργός Ν. Χριστοδουλάκης. Υποστήριξε ότι η κυβέρνηση ούτε εφαρμόζει τον προϋπολογισμό του 2004, ούτε τον τροποποιεί, ούτε τον καταργεί. Συνέπεια αυτών είναι να μειωθούν τα έσοδα κατά 900 εκατ. ευρώ και να υπάρξει αύξηση των δαπανών κατά 1.600 εκατ. ευρώ.

Ρεκόρ επισκεπτών στην 69η ΔΕΘ

ΘΕΣΣΑΛΟΝΙΚΗ

Σημαντικότατη αύξηση επισκεπτών κατέγραψε η φετινή 69η Διεθνής Εκθεση Θεσσαλονίκης. Σύμφωνα με στοιχεία που ανακοίνωσε η διοργανώτρια εταιρεία «Helexpo Α.Ε.», ο αριθμός των εισιτηρίων αυξήθηκε κατά 47% (σύνολο 210.321), ο αριθμός των εμπορικών επισκεπτών κατά 9,6% (σύνολο 9.867), ενώ ο αριθμός των ξένων επισκεπτών κατά 48,5%. Ο συνολικός αριθμός των επισκεπτών της 69ης ΔΕΘ ανήλθε στις 300.497. 

Επιστρέφει στο δρόμο του Μάαστριχτ

Προϋπολογισμό Μάαστριχτ για το 2005 κατέθεσε χθες ο Γάλλος υπουργός Οικονομικών, Νικολά Σαρκοζί, υποσχόμενος μείωση του ελλείμματος κάτω του 3% για πρώτη φορά από το 2001. Για το 2005 προβλέπεται μείωση του ελλείμματος στο 2,9%, με πρόβλεψη για ανάπτυξη 2,5% σε σχέση με έλλειμμα 3,6% φέτος. Παρά το γεγονός ότι ο προϋπολογισμός προβλέπει σημαντικές φορολογικές περικοπές τόσο για τις επιχειρήσεις όσο και για τα μεμονωμένα νοικοκυριά, φιλοδοξεί να μειώσει το έλλειμμα χάρη στην ενίσχυση των φορολογικών εσόδων και την περικοπή των δαπανών. Ο προϋπολογισμός του 2005 είναι ο πρώτος και τελευταίος του πολυσυζητημένου υπουργού Οικονομικών, που αναλαμβάνει τα ηνία του κυβερνώντος κεντροδεξιού κόμματος 

Σκέψεις σε ένα παραμύθι, στις ρίζες και την παράδοση

Ερωτήματα για το μέλλον της παιδείας

Του ΝΙΚΟΥ ΚΙΑΟΥ

Στο μάθημα της Νεοελληνικής Λογοτεχνίας, που διδάσκεται στους μαθητές του Γυμνασίου, μεταξύ των κειμένων στα λαογραφικά θέματα υπάρχει και ένα παραμύθι, «Ο τσοπάνης και οι τρεις αρρώστιες», που μιλάει για τη ζωή και το θάνατο, για τη μοίρα ουσιαστικά. «Οσο λάδι μπει από μιας κι αρχής, ύστερα ούτε μπαίνει άλλο ούτε βγαίνει», αναφέρεται για το λάδι στο καντήλι του καθενός, το καντήλι που είναι η ζωή του ανθρώπου. Κι ακολουθούν ερωτήσεις προς τους μαθητές, με πρώτη «τι πιστεύει ο ελληνικός λαός για τη ζωή του ανθρώπου;».

Την περασμένη Κυριακή, ο αρχιεπίσκοπος Χριστόδουλος ζήτησε «επιστροφή όλων μας στις πατρογονικές μας ρίζες» και αντέτεινε στις «κοσμογονικές αλλαγές που συντελούνται σ' όλον τον κόσμο σήμερα» ότι «οι λαοί στηρίζονται στην παράδοσή τους και στις ρίζες τους».

Οι δύο περιπτώσεις είναι (ίσως) διαφορετικές, ξεχωριστές και μπορεί να μη συνδέονται μεταξύ τους. Οπωσδήποτε, άλλο είναι το κείμενο, το παραμύθι και η ερώτηση και άλλο η δημόσια (άλλη μια) παρέμβαση του αρχιεπισκόπου. Ωστόσο, η ερώτηση «τι πιστεύει ο λαός» και «η επιστροφή στις ρίζες» δείχνουν ότι διακατέχονται από την ίδια λογική, από την ίδια κοινή θεώρηση των πραγμάτων. Κι αυτή δεν είναι άλλη από την ομοιογένεια, από την ολοκληρωτική αντίληψη της κοινωνίας μας και των αντιλήψεων περί πολιτισμού, θρησκείας, παράδοσης, αλλά και Ιστορίας και σκέψης και, τελικώς, καθαρότητας.

Οταν ρωτάς τους μαθητές «τι πιστεύει ο ελληνικός λαός», και μάλιστα «για τη ζωή του ανθρώπου», δέχεσαι προκαταβολικά ότι ο λαός έχει μία πίστη, ότι έχει ενιαία γνώμη και άποψη. Αρα διδάσκεις το παιδί ότι όλοι μας, και το ίδιο μέσα στο σύνολο, έχουμε την ίδια πίστη. Κι όταν ζητήσει ένα παιδί ή κάποιος άλλος να μάθει, ρωτώντας τον καθηγητή του, τι είναι λαός και ποιος είναι ο ελληνικός λαός, τι απάντηση θα πάρει; Γεωγραφικά γνωρίζει καθένας πού είναι η Ελλάδα. Αυτοί που την κατοικούν είναι ο ελληνικός λαός; Και ποιοι είναι αυτοί; Είναι οι κατ' ευθείαν απόγονοι των αρχαίων Ελλήνων, οι οποίοι μέσα από δυναμικές διαδικασίες και από συγκρούσεις ανά τους αιώνες με κατακτητές, μετανάστες κι άλλους λαούς μπόρεσαν και κράτησαν-διατήρησαν το «αίμα» σ' όλη την ιστορική διαδρομή; Είναι ή δεν είναι και οι μετανάστες, παλαιότεροι και σύγχρονοι, που ήρθαν από άλλες χώρες, πότε οι Αλβανοί-Αρβανίτες από τα μεταβυζαντινά χρόνια και πότε οι σύγχρονοι Αλβανοί, οι άλλοι Βαλκάνιοι, οι Ρώσοι, οι Πακιστανοί, οι Αφρικανοί; Και τα παιδιά, οι μαθητές όλων αυτών που πηγαίνουν στο ελληνικό σχολείο τι είναι, τι «πιστεύουν»; Τι γνωρίζουν και πώς θα απαντήσουν για το «τι πιστεύει ο ελληνικός λαός»;

Υπάρχει όμως και η άλλη πλευρά. Μήπως θεωρούμε ότι η πλειοψηφία καθορίζει τι «πρέπει» να πιστεύει κάποιος; Δηλαδή ωθούνται οι μαθητές στην ολιγαρχική αντίληψη ότι «πίστη» και «αλήθεια» είναι ό,τι θεωρεί η πλειοψηφία του λαού; Μα και πάλι, πώς θεωρείται ενιαία η «πίστη» και η θεώρηση των πραγμάτων, πολύ περισσότερο όταν πρόκειται για το πώς αντιλαμβάνεται κανείς έννοιες, όπως η ζωή και ο θάνατος, όταν ο λαός αποτελείται από θρησκευτικά ή φιλοσοφικά διαφορετικούς ανθρώπους; Ορθόδοξοι, καθολικοί, μουσουλμάνοι, ινδουιστές, άθεοι, ακόμη και ομόθρησκοι ή και πολιτικά-φιλοσοφικά με διαφορετικές απόψεις δεν μπορούν να έχουν την ίδια πίστη. Πώς αντιλαμβάνεται ο ένας και πώς ο άλλος την Ιστορία και την εξέλιξη των ειδών και του ανθρώπου; Ακόμα και την Ιστορία την αντιλαμβάνεται και τη θεωρεί ο ένας διαφορετικά από τον άλλο, πώς δηλαδή εξηγεί τη ζωή και το θάνατο, έστω στη σύγχρονη Ιστορία του τόπου, στην κατοχή, στον εμφύλιο, στα μετεμφυλιακά χρόνια, στην περίοδο της απριλιανής δικτατορίας, σήμερα.

Συνδέεται, κατά πώς φαίνεται, άμεσα η έννοια «τι πιστεύει ο ελληνικός λαός» με την «επιστροφή στις ρίζες» και με την «παράδοση». Η τελευταία δεν είναι, βέβαια ενιαία, μία, ξεκάθαρη, ούτε μπορεί να είναι καθώς τη γνωρίζουμε μέσα από ερμηνείες και ιδεολογήματα, που κάποτε και με διάφορους τρόπους επικρατούν και γίνονται «κρατούσα αντίληψη», η οποία όμως αποτελεί επέμβαση στη σκέψη και επιβολή εκ των υστέρων ώστε να θεμελιωθεί μια «αλήθεια», που έρχεται να υπηρετήσει τη θεωρία των «ισχυρών» και «πολλών». Κι ακόμη, έρχεται να εξυπηρετήσει τη θεωρία και το κράτος, την εξουσία αυτών που την ερμήνευσαν και την παρουσιάζουν.

Οι ρίζες, και κυρίως η «επιστροφή στις ρίζες», είναι η αντίληψη που θέλει να αγνοεί ή να προσπερνά τη σημερινή κατάσταση, την εξέλιξη των πραγμάτων, όσα τελικώς συμβαίνουν σήμερα. Η αναφορά στις «ρίζες» εμπεριέχει φανερά την επιλογή σ' αυτές τις ρίζες και προσδιορίζεται από το «ελληνοχριστιανικό πνεύμα», που επικαλείται ο αρχιεπίσκοπος στην ίδια ομιλία του. Η επιλεκτική θεώρηση αυτή συμβαδίζει με την έννοια που δίνει στην παράδοση και θεμελιώνει (ή προσπαθεί να θεμελιώσει, καλύτερα) τη λογική του δόγματος του «ελληνοχριστιανικού», το οποίο επιβλήθηκε πριν από δύο αιώνες και βρήκε την ακραία και καθεστωτική έκφρασή του, ιδεολογικά και πολιτικά, αφ' ενός στη δικτατορία της 4ης Αυγούστου και αφ' ετέρου και -κυρίως- στη νεότερη δικτατορία της 21ης Απριλίου.

Ανατρέχοντας στην Ιστορία, βλέπουμε ότι οι θεωρήσεις περί «ενιαίας και μιας παραδόσεως», περί «ριζών» και, εν κατακλείδι, περί «ελληνοχριστιανικού πνεύματος», είναι συναρτημένες με τις ανώμαλες πολιτικά περιόδους του τόπου, με τις εποχές στις οποίες είχαμε είτε την προσπάθεια επιβολής δογμάτων από τη συντηρητική πλευρά για να ελεγχθεί η εξέλιξη ιδεών και να αντιμετωπιστούν ενέργειες από την άλλη πλευρά, που βρισκόταν στην αναζήτηση οραμάτων και είχε την ανησυχία και τον πόθο της εξέλιξης, όλα αυτά στον 19ο αιώνα, είτε στις περιόδους με την επιβολή των στυγνών δικτατορικών καθεστώτων είτε στις περιόδους στις οποίες επικρατούσαν ανελεύθερες, αυταρχικές καταστάσεις διακυβέρνησης. Και πάντοτε «κατηγορούμενοι» ήταν οι αντίπαλοι, από τους δημοτικιστές ώς τα «μιάσματα», τους κομμουνιστές. Είναι μεγάλη η γκάμα αυτών των ανθρώπων και των κοινωνικών και πολιτικών δυνάμεων, που βρέθηκαν αντιμέτωποι με το δόγμα του «ελληνοχριστιανικού πνεύματος», των «ριζών», του τι «πιστεύει ο ελληνικός λαός», με το δόγμα ότι η πλειοψηφία θα καθορίζει πώς θα μιλούμε, πώς θα σκεφτόμαστε, τι θεό θα πιστεύουμε. Ο «ελληνοχριστιανικός πολιτισμός» είναι ένα κατασκεύασμα που επιβλήθηκε για να χειραγωγήσει τους ανθρώπους και να καλύψει ιδεολογικά και πολιτικά την αυθαιρεσία με την επίκληση -και δι' αυτής- της πλειοψηφίας - ό,τι αντιδιαλεκτικό και αντιδημοκρατικό δηλαδή.

Ο Πρόεδρος της Δημοκρατίας Κ. Στεφανόπουλος αντέδρασε αμέσως, ιδεολογικά και πολιτικά, κατ' ευθείαν στον αρχιεπίσκοπο. «Να προεκτείνουμε τα κλαδιά», του απάντησε, «τα οποία διαρκώς μεγαλώνουν, επαυξάνουν και καλύπτουν περισσότερο υπό τη σκιά τους αριθμό ανθρώπων και αριθμό ενεργειών».

Με την απάντησή του αυτή μπορούμε να θεωρήσουμε ότι δίνει απάντηση και στην ερώτηση για το «τι πιστεύει ο ελληνικός λαός», καθώς δημοκρατία και πολιτισμός είναι να δέχεσαι και να ανέχεσαι τη διαφορετικότητα. Η κάλυψη, η σιωπή (από την κυβέρνηση) ή η άκαιρη αναφορά σε πατριωτισμό και ορθοδοξία (από το ΠΑΣΟΚ) οδηγούν τη σκέψη στη λογική των πελατειακών σχέσεων.

Το ερώτημα, ωστόσο, παραμένει και περιμένει την απάντηση από την υπεύθυνη κυβέρνηση. Πώς θα πορευθεί το εκπαιδευτικό σύστημα σε σχέση με την «παράδοση» και τα «πιστεύω». Διότι το πρόβλημα είναι πολιτικό.

Το όγδοο μετάλλιο ήρθε με... σφαίρα

Ο χορός των μεταλλίων για τα ελληνικά χρώματα συνεχίστηκε χθες με τον Γιώργο Καραμηνά στην κατηγορία F52 (αθλητές με εγκεφαλική παράλυση) της σφαιροβολίας, όπου κατέκτησε το ασημένιο μετάλλιο, το όγδοο για την Ελλάδα στους Παραολυμπιακούς Αγώνες.

Ο Ελληνας αθλητής πραγματοποίησε στη δεύτερή του προσπάθεια βολή στα 8,51 μ., επίδοση που αποτελεί και πανελλήνιο ρεκόρ. Στον αγώνα συμμετείχαν, επίσης, ο Ζαχαρίας Φωστήρας και ο Πολυχρόνης Χρονόπουλος, οι οποίοι κατέλαβαν την 6η (7,90 μ.) και την 7η (7,30 μ.) θέση, αντίστοιχα. «Θα το βάλω στην καρδιά μου», δήλωσε συγκινημένος ο Καραμηνάς. Για έξι εκατοστά του δευτερολέπτου δεν ανέβηκε στο βάθρο των νικητών στα 100 μ. ανδρών της κατηγορίας Τ38 ο Αριστοτέλης Μαρίνος.

Πάντα στο κυνήγι των εσόδων

Συνεχίζονται οι προσπάθειες από τη διοίκηση της ΑΕΚ για την αύξηση των εσόδων, παράλληλα με τις ενέργειες για τη δανειοδότηση από τράπεζα. Σύμφωνα με πληροφορίες, η NetMed προσφέρει τριετή επέκταση του τηλεοπτικού συμβολαίου με δέκα τοις εκατό αύξηση σε ετήσια βάση. Το ισχύον συμβόλαιο αποφέρει στην ΑΕΚ 1,7 εκατ. ευρώ το χρόνο. Ενα ζητούμενο, πέραν της συμφωνίας, είναι αν θα μπορέσει η ΠΑΕ να χρησιμοποποιήσει την τηλεοπτική σύμβαση (ως εγγύηση) για να εξασφαλίσει τραπεζικό δάνειο. Σε εξέλιξη είναι και οι επαφές για την ανεύρεση βασικού χορηγού. Στελέχη της διοίκησης συζητούν με τον Ομιλο Βασιλάκη και, αν επέλθει συμφωνία, η ΑΕΚ θα διαφημίζει μέσα από τις φανέλες των ποδοσφαιριστών της την AEGEAN ή τη SEAT. Στη Σλοβενία η αποστολή της ομάδας ταξίδεψε την προηγούμενη εβδομάδα με την AEGEAN.

Στο μεταξύ ο Τόνι Σαβέβσκι έπιασε δουλειά στις Ακαδημίες και χθες είχε την πρώτη συνεργασία (για οργανωτικά θέματα) στους Θρακομακεδόνες με τον Σάντος. Ο Πορτογάλος άλλαξε τα... φώτα των ποδοσφαιριστών στη χθεσινή πρωινή προπόνηση: δύο ώρες σε εντατικούς ρυθμούς. Χθες δούλεψε περισσότερο με γκρουπ 14 ποδοσφαιριστών, τους 11 που ξεκίνησαν στο Αιγάλεω, συν τους Χιώτη, Καμπάνταη, Κόντη. Απόψε στις 8 η ΑΕΚ θα προπονηθεί για πρώτη φορά στο γήπεδο της Ριζούπολης.

* Αναβλήθηκε για τον Οκτώβριο η εκδίκαση της υπόθεσης Τσιάρτα στη δευτεροβάθμια επιτροπή της ΕΠΟ.

Λάμψη με διαμαρτυρίες

ΒΕΡΟΛΙΝΟ
Του ΠΑΝΤΕΛΗ ΒΑΛΑΣΟΠΟΥΛΟΥ

Μια μεγάλη, εντυπωσιακή, αλλά αμφιλεγόμενη συλλογή μοντέρνας Τέχνης εγκαινιάστηκε προχθές στο Βερολίνο. Πρόκειται για τη συλλογή του Γερμανού βιομήχανου και συλλέκτη Κρίστιαν Φλικ, μία από τις σπουδαιότερες στον κόσμο, η οποία μέχρι στιγμής δεν είχε εκτεθεί στο πλατύ κοινό αφού επί χρόνια ζητούσε μόνιμη σκεπή.

Ο συλλέκτης και βιομήχανος Κρίστιαν Φλικ, περικυκλωμένος από δημοσιογράφους
Και τη βρήκε στο Βερολίνο, στο Μουσείο Μοντέρνας Τέχνης «Χάμπουργκερ Μπάνοφ», όπου προχθές εγκαινιάστηκε από τον ίδιο τον καγκελάριο Γκέρχαρντ Σρέντερ, εγκαίνια όμως που συνοδεύτηκαν όχι μόνο από λάμψη και πολλή τέχνη, αλλά και από δυνατές διαμαρτυρίες.

Αφού και αυτή η ιστορία, όπως πολλές άλλες στη Γερμανία, έχει τις ρίζες της στο βαρύ ματωμένο παρελθόν. Ο βιομήχανος και συλλέκτης Κρίστιαν Φλικ είναι εγγονός του, επίσης βιομήχανου, Φρίνιτιρχ Φλικ, ο οποίος την εποχή του ναζισμού ήταν ο βασικός εξοπλιστής της γερμανικής πολεμικής μηχανής. Στα εργοστάσιά του εκτιμάται ότι δούλεψαν σκληρά, καταναγκαστικά, πολλές φορές μέχρι θανάτου πάνω από 50.000 όμηροι από την κατεχόμενη Ευρώπη, κυρίως την ανατολική.

Ετσι, πολλοί είναι αυτοί που στις μέρες μας διαμαρτύρονται και λένε ότι ο εγγονός Φλικ έφτιαξε αυτή την πανέμορφη και αξίας 300.000 εκατ. δολαρίων συλλογή μοντέρνας τέχνης από τα χρήματα που κληρονόμησε από τον παππού του. Η συλλογή περιλαμβάνει 2.500 έργα τέχνης 150 καλλιτεχνών, από τις αρχές του αιώνα μέχρι σήμερα και εκτίθεται σε 13.000 τ.μ.

Τά γλυπτά «Apple Heads» του Αμερικανού Πολ ΜακΚάρθι
«Είναι όμως έτσι και πόσα χρόνια, πόσες γενιές πρέπει να σε κυνηγάνε τα εγκλήματα των προγόνων σου; Τι σχέση μπορεί να έχει η καλλιτεχνική δημιουργία, η τέχνη συλλογικά, με εκείνα τα εγκλήματα; Γιατί να στερήσουμε το πλατύ κοινό από μια τέτοια μεγάλη πολιτιστική εμπειρία;» αναρωτιούνται όσοι υποστηρίζουν τη συλλογή Φλικ.

Ο ίδιος ο συλλέκτης σε συνέντευξη που έδωσε, αφού δήλωσε ότι τα χρόνια της προετοιμασίας για την έκθεση αυτή, η οποία στο Βερολίνο θα φιλοξενηθεί για επτά χρόνια, ήταν τα πιο δύσκολα της ζωής του, τόνισε: «Εχω επίγνωση του παρελθόντος της οικογενείας μου και των ευθυνών μου. Δέχομαι και ακούω κάθε κριτική, αλλά δεν μπορεί κανείς να μου πει, τι πρέπει να κάνω για να εκτελέσω το χρέος μου... Είμαι απλώς ένας συλλέκτης, οι καλλιτέχνες και η τέχνη τους στέκονται μπροστά σας».

Η εγκατάσταση «Επιστημονική φαντασία: να είσαι ικανοποιημένος εδώ και τώρα», έργο των Ιζα Γκένζκεν και Βόλφγκαγκ Τίλμανς
Ο Κρίστιαν Φλικ πριν από χρόνια διέθεσε 10 εκατ. δολάρια και ίδρυσε στη Γερμανία το «Ιδρυμα ενάντια στο ρατσισμό», ενώ πολλές φορές χαρακτήρισε τις πράξεις του παππού του «εγκλήματα κατά της ανθρωπότητας», όμως -σύμφωνα με τους κατηγόρους του- δεν συμμετέχει στο ίδρυμα που συγκρότησαν όλες οι μεγάλες γερμανικές βιομηχανίες στη Γερμανία και το οποίο πληρώνει αποζημιώσεις σε όσους εργάστηκαν καταναγκαστικά στη ναζιστική Γερμανία.

Ο καγκελάριος Σρέντερ στα εγκαίνια της έκθεσης στήριξε τον Φλικ, λέγοντας: «Ο Φλικ έχει συνείδηση του παρελθόντος του. Θα είναι, όμως, σαν να τιμωρούμε και το κοινό με το να απαγορεύσουμε μια τέτοια φανταστική συλλογή. Μια έκθεση τέχνης δεν είναι ο κατάλληλος τόπος για να επεξεργαστούμε τη γερμανική Ιστορία....». Την έκθεση της συλλογής στηρίζει και ολόκληρη η αριστερή κυβέρνηση του κρατιδίου του Βερολίνου, που αποτελείται από σοσιαλδημοκράτες και πρώην κομμουνιστές.

Και ο Γιώργος Παπανδρέου στη συναυλία των Tiger Lillies

«Μου αρέσουν οι συναυλίες»

Είναι απορίας άξιο πώς οι Tiger Lillies δεν έχουν αποκτήσει ακόμα ελληνικό διαβατήριο μετά τις τόσες επισκέψεις τους στη χώρα μας. Εδώ, βλέπετε, διαθέτουν ένα πολυπληθές κι ένθερμο κοινό που τους παρακολουθεί ανελλιπώς, σε αντίθεση με ό,τι συμβαίνει στη γενέτειρά τους Μ. Βρετανία. Ετσι και προχθές βράδυ, που εμφανίστηκαν ζωντανά στον Λυκαβηττό, το θέατρο ήταν κατάμεστο.

Οι Tiger Lillies προχθές στο θέατρο Λυκαβηττού
Μεταξύ των θεατών και ο αρχηγός του ΠΑΣΟΚ Γιώργος Παπανδρέου, που, έστω και αν ορισμένοι διαφωνούν με τις πολιτικές τοποθετήσεις του, ουδείς μπορεί να αμφισβητήσει την αγάπη του για τη μουσική. Βρήκαμε την ευκαιρία και τον πλησιάσαμε στο διάλειμμα και μιλήσαμε για λίγο μαζί του, όχι βέβαια περί πολιτικής.

-Κύριε πρόεδρε, σας θυμάμαι στους U2 στη Θεσσαλονίκη, στον Πίτερ Γκάμπριελ στο Rockwave, σας βλέπουμε τώρα στους Tiger Lillies. Δεν σταματάτε να πηγαίνετε σε συναυλίες;

«Τι μου θύμισες τώρα με τους U2... Ηταν εξαιρετικά τότε στη Θεσσαλονίκη. Μου αρέσουν οι συναυλίες γι' αυτό και πηγαίνω συνεχώς».

-Τελικά τι είναι καλύτερο; Οι συναυλίες ή η ενασχόληση με τη πολιτική;

«Και τα δύο είναι πολύ ενδιαφέροντα. Και την πολιτική, αν την ασκείς σωστά, είναι εξαιρετικά γοητευτική».

-Τι δίσκους αγοράσατε τελευταία; Από καινούργια ονόματα;

«Από ελληνικά πήρα τους C-Real, αν και αυτό δεν θεωρείται ροκ. Αγόρασα και δύο-τρεις δίσκους των Aerosmith. Βέβαια δεν είναι καινούργιο συγκρότημα, αλλά έλειπαν από τη συλλογή μου κάποια άλμπουμ τους».

Η συγκεκριμένη παράσταση των Tiger Lillies είχε επίκεντρο τα τραγούδια τους. Δίχως ταχυδακτυλουργικά, ακροβατικά και τα συνήθη χορευτικά σκετς τους. Προφανώς γι' αυτό και οι αδυναμίες της μουσικής τους πρότασης έγιναν ακόμα πιο εμφανείς.

Αυτό, το λίγο καμπαρέ του Μεσοπολέμου, συν κάποιες δόσεις ακορντεόν, συν τα οπερετικά φωνητικά, δεν φτιάχνουν ένα ηχητικό χαρμάνι απαραιτήτως γοητευτικό. Το «παίρνω από εδώ, παίρνω κι από εκεί» δημιουργεί τελικά μία αίσθηση ανικανοποίητου, κάνοντας τους Tiger Lillies να είναι καλοί μεν (όπως και στον Λυκαβηττό), αλλά σε κάποιες στιγμές μόνο.

Στο κέντρο της λιτής και αφαιρετικής σκηνής στεκότανε ο τραγουδιστής Μάρτιν Ζακ, με το α λα κλόουν βαμμένο πρόσωπό του, και τον «σκοτεινό» φωτισμό (που έπεφτε πάνω του) να δημιουργεί την αίσθηση ενός παρακμιακού και ψιλοπαράνομου καταγωγίου. Στα κρουστά ο Αντριαν Χιουτζ, θεατρικός στο έπακρον, βρέθηκε κάποια στιγμή να χτυπάει τα τύμπανά του με δύο... παιδικά αποκριάτικα σφυριά, ενώ δεξιά, ο κοντραμπασίστας Αντριαν Στάουτ είχε έναν ρόλο μάλλον συνοδευτικό. Δύο και πλέον ώρες κράτησε η παράσταση των Tiger Lillies - με τα γνωστά σεξιστικά στοιχεία να δίνουν και να παίρνουν. Στο τέλος το τρίο κέρδισε το χειροκρότημα του κόσμου, εκτός εκείνων που προτίμησαν να φύγουν νωρίτερα. Προφανώς το «μπρεχτικό» περιβάλλον δεν τους συγκίνησε.

Αφήστε το σπίτι σας, ελάτε στον αθλητισμό»

Ο 26χρονος Γκρέμισλαβ Μωυσιάδης πήρε χθες την 5η θέση με 165 κιλά στην κατηγορία των 60 κιλών στην άρση βαρών σε πάγκο και έκανε με την ευκαιρία ένα κάλεσμα σε όλους τους ανθρώπους με αναπηρία, να βγουν από το σπίτι και να ασχοληθούν με τον αθλητισμό.

«Θα ήθελα να στείλω ένα μήνυμα, ειδικά στα παιδιά που έχουν κινητικά προβλήματα. Να μην κλείνονται μέσα στο σπίτι και να ασχοληθούν με τον αθλητισμό. Με αυτόν τον τρόπο θα νιώσουν καλύτερα». Ο Μωυσιάδης, που έχει γεννηθεί στη Γεωργία, ήταν 11ος στο Παγκόσμιο του 2002.

«Είμαι πολύ ευτυχισμένος γιατί αγωνίστηκα σε Παραολυμπιακούς και μάλιστα στην πατρίδα μου. Ασχολούμαι τρία χρόνια με αυτό το άθλημα και επόμενός μου στόχος θα είναι το 2008, το Πεκίνο. Ευχαριστώ τον προπονητή μου, Δημήτρη Ιωαννίδη. Ηταν η πιο όμορφη αθλητική εμπειρία της ζωής μου».

Μόνο στις εγκαταστάσεις

Η Οργανωτική Επιτροπή «Αθήνα 2004» ενημέρωσε πως από σήμερα και ώς το τέλος των Παραολυμπιακών Αγώνων, σημεία πώλησης εισιτηρίων θα είναι πλέον μόνο τα εκδοτήρια που βρίσκονται έξω από τις αγωνιστικές εγκαταστάσεις. Αυτά θα πωλούν ημερήσια εισιτήρια της συγκεκριμένης ημέρας, με την προϋπόθεση πως θα υπάρχουν διαθέσιμες θέσεις εντός της εγκατάστασης. Η απόφαση ελήφθη, όπως ενημέρωσε ο «Αθήνα 2004» «λόγω της εντυπωσιακής ανταπόκρισης του κοινού» και του γεγονότος ότι «έχει ήδη πωληθεί πολύ υψηλό ποσοστό των συνολικά διαθέσιμων εισιτηρίων για τους Παραολυμπιακούς». Μέχρι χθες είχαν πωληθεί συνολικά 654.133 εισιτήρια, έναντι του στόχου των 400.000.

Δύο ντοπέ

Δύο αθλητές της άρσης βαρών από το Αζερμπαϊτζάν βρέθηκαν θετικοί σε έλεγχο ντόπινγκ και αποκλείστηκαν από τους Παραολυμπιακούς Αγώνες: η 28χρονη Σάρα Αμπασόβα αποκλείστηκε διά βίου γιατί είχε ξαναβρεθεί θετική, και ο 31χρονος Γκουντούζ Ισμαΐλοφ που και αυτός αποκλείστηκε διά βίου από τους Αγώνες.

Σε αναμονή οι νέες τιμητικές συντάξεις

Αρκετές αιτήσεις δικαιούχων τιμητικών συντάξεων έχουν συγκεντρωθεί στο υπουργείο Οικονομικών και πολύ σύντομα θα κριθούν. Οι αιτήσεις, όμως, αυτές δεν είναι παρελθόντων ετών, όπως συνέβαινε παλαιότερα, αλλά του 2004. Αρχικά, κρίθηκαν από τις καθ' ύλην αρμόδιες επιτροπές του υπουργείου Πολιτισμού, όπως προβλέπει ο νέος νόμος 3375 του 12/2002, και το Μάιο του 2004 οι φάκελοι αυτών των υποθέσεων διαβιβάστηκαν στην υπηρεσία Ελέγχου και Εντολής Πληρωμών Πολιτικών Συντάξεων, η οποία, σύμφωνα με το νόμο, πρέπει να ελέγξει εάν υπάρχουν οι προϋποθέσεις για την απονομή της σύνταξης σε καθέναν χωριστά.

Μέχρις στιγμής δεν έχει ελεγχθεί ουδεμία αίτηση γιατί ο νόμος δεν καθορίζει τη διεύθυνση η οποία θα έχει αυτή την αρμοδιότητα. Ετσι, έχει υποβληθεί ερώτημα από την υπηρεσία Ελέγχου και Εντολής Πληρωμών Πολιτικών Συντάξεων προς το Νομικό Συμβούλιο του Κράτους αν νομιμοποιείται να κάνει τον έλεγχο αυτό. Η απάντηση αναμένεται τέλη Οκτωβρίου, αρχές Νοεμβρίου.

Μαθαίνουμε επίσης πως σε καλό δρόμο (υπέρ των δικαιούχων) βρίσκονται και οι υποθέσεις ενός αριθμού συνταξιούχων καλλιτεχνών των τελευταίων χρόνων (πριν από την αλλαγή του νόμου) που είχαν λάβει τιμητικές συντάξεις αλλά η απονομή τους είχε κριθεί παράνομη από το γενικό επίτροπο Επικρατείας του Ελεγκτικού Συνεδρίου και άρχισε ο έλεγχος νομιμότητας καθεμιάς χωριστά.

Με αντεπίθεση διαρκείας η Καλλιθέα 2-1 τα Γιάννινα

Η μεγάλη ανατροπή

Συγκλονιστικό παιχνίδι έγινε στο «Ελ Πάσο» χθες το απόγευμα ανάμεσα σε Καλλιθέα και Γιάννινα, στη ρεβάνς των δύο ομάδων (0-0 στο α' ματς) για τον πρώτο γύρο του Κυπέλλου Ελλάδας, με την ομάδα του Τάκη Λεμονή να παίρνει στο τέλος το εισιτήριο της πρόκρισης για την επόμενη φάση, επικρατώντας της ομάδας της Ηπείρου με 2-1.

Εστω και δύσκολα η Καλλιθέα πήρε το εισιτήριο
Οι γηπεδούχοι μπήκαν νωθρά στον αγώνα κι έδωσαν την ευκαιρία στον ΠΑΣ να πάρει τα ηνία και να τους απειλήσει ουκ ολίγες φορές, έως ότου στο 40ό λεπτό βρέθηκαν πίσω στο σκορ (0-1) από το γκολ του Ντάσιου (κεφαλιά ύστερα από κόρνερ του Μπελά).

Ωστόσο, στο δεύτερο ημίχρονο η εικόνα του ματς άλλαξε -σ' αυτό είχε συμμετοχή και ο Λεμονής με τις αλλαγές που έκανε- με την Καλλιθέα να μπαίνει δυνατά και με πρωταγωνιστές και σκόρερ τους Πέτκοβιτς (50') και Γκέκα (78') να «γυρίζει» το παιχνίδι και να παίρνει την πρόκριση στον επόμενο γύρο.

ΚΑΛΛΙΘΕΑ: Μπαρτζώκας, Γκεοργκίεφ, Καρατζάς, Κουλακιώτης, Νταμπρόφσκι (71' Κουτσοσπύρος), Ουάνγκα (46' Σαββίδης), Πέτκοβιτς, Ντραγκίσεβιτς (46' Πασάς), Τελκίνσκι, Γκέκας, Τσίγκας.

ΓΙΑΝΝΙΝΑ: Γεωργίου (68' Τσιαράδας), Δέδες, Τάτσης, Κάκος, Μπελά, Ολιβέιρα (76' Καούνος), Κεφαλάς, Μητσιόπουλος, Ντάσιος, Μιχαλόπουλος, Μελαναρκίτης (62' Παλιάγκας).
Προτιμούν το «σήκωσέ το...»

Του ΓΙΑΝΝΗ ΝΤΕΝΤΟΠΟΥΛΟΥ

Δεν μπορούσαν να χωνέψουν οι παίκτες και ο προπονητής της Εθνικής ποδοσφαίρου 5x5 πώς έχασαν τη νίκη μέσα από τα χέρια τους στο χθεσινό ματς με τη Γαλλία.

Ο Αμπατζής σκοράρει στο χθεσινό 2-2 με τη Γαλλία. Δίπλα του ο Βιλερού, για τον οποίο έγινε ένσταση
Ο Βιλερού (είχε πετύχει ήδη άλλο ένα γκολ) ευστόχησε σε πέναλτι 40 δευτερόλεπτα πριν από τη λήξη του 50λέπτου, ισοφάρισε σε 2-2 και χάρισε στους «τρικολόρ» τους πρώτους τους βαθμούς. Ταυτόχρονα στέρησε από τη «γαλανόλευκη» το δεύτερο συνεχόμενο τρίποντο και ένα μεγάλο ποσοστό από τις πιθανότητες πρόκρισης στον μεγάλο τελικό. Ακόμη κι αν η ένσταση που κατατέθηκε (πριν από τον αγώνα) για αντικανονική συμμετοχή του Γάλλου σκόρερ, που διαπιστώθηκε ότι -συχνά πυκνά- σήκωνε το κεφάλι του -προφανώς για να δει κάτω από το μαντίλι- δεν γίνει τελικά δεκτή, η ελληνική ομάδα θέλει πλέον τη νίκη πάση θυσία στο αυριανό παιχνίδι με την Ισπανία (12.00) για να διατηρηθεί σε τροχιά μεταλλίων.

«Δεν κάναμε την ένσταση για να κερδίσουμε το ματς στα χαρτιά, αλλά επειδή οι Γάλλοι το έχουν ξανακάνει. Ο ίδιος παίκτης έπαιξε στο Πανευρωπαϊκό του Μάντσεστερ και τον «έκοψαν» μετά το 3ο ματς. Κάνει κοντρόλ πάνω στη γραμμή κι αλλαγές κατεύθυνσης που δεν γίνονται από τυφλό. Μαζί μας συμφώνησαν οι Αργεντίνοι και οι Ισπανοί, αλλά επειδή τους νίκησαν δεν το συνέχισαν» ξεκαθάρισε ο προπονητής Δημήτρης Στεφανίδης, ο οποίος δεν είναι μόνος στο τιμόνι. Εχει άμεσο συνεργάτη (καθοδηγεί τους παίκτες με φωνές πίσω από τη γραμμή του αντιπάλου τέρματος) τον γιο του, Παναγιώτη. Οικογενειακή υπόθεση.

Ο εκνευρισμός (ζητήσαμε και πέναλτι στα τελευταία 10'') έγινε πείσμα, μόλις μπήκαν στο πούλμαν και άρχισε να χτυπάει το κινητό του αρχηγού, Χαράλαμπου Τοκατλίδη, δασκάλου της Σχολής Τυφλών στη Θεσσαλονίκη: «Σήκωσέ το, το...». Ο ύμνος του καλοκαιριού και πηγή έμπνευσης απανταχού των ποδοσφαιρόφιλων (και όχι μόνο), ξαναγέμισε τις μπαταρίες του ενθουσιασμού. «Οχι τίποτ' άλλο, αλλά τα παιδιά κατέθεσαν την ψυχή τους, τον τελευταίο 1,5 μήνα στην προετοιμασία.

Οι περισσότεροι κάνουν τα ταξίδια με δικά τους έξοδα και αφήνουν τις δουλειές τους. Πηγαίνουν και κάνουν ατομικά προγράμματα σε γυμναστήρια. Ο Τοκατλίδης είναι δάσκαλος, ο Δ. Αμπατζής και ο Ζαχαρός καθηγητές ηλεκτρονικών υπολογιστών, ο Αλικανιώτης δικηγόρος, οι άλλοι τηλεφωνητές σε μεγάλες επιχειρήσεις. Το σημαντικότερο όμως είναι ότι είμαστε μια παρέα.

Μιλάμε στον ενικό, τσακωνόμαστε, κάνουμε πλάκα για να αντιμετωπίσουμε την αδιαφορία» εξήγησε ο κόουτς. Μάλιστα, όλοι έχουν συμφωνήσει, αν στην πορεία εμφανιστεί κάποιος επίσημος, να μη δεχθούν να φωτογραφηθούν μαζί του.

Δύο Αμπατζήδες (απλή συνωνυμία) ήταν χθες οι μεγάλοι πρωταγωνιστές, από τη στιγμή που αποβλήθηκε ο Στράτος Χατζηαποστολίδης, το βαρύ πυροβολικό της ελληνικής ομάδας. Ο 43χρονος πορτιέρο Πασχάλης απέκρουσε τρία διπλά πέναλτι και ο 28χρονος Δημήτρης σκόραρε δύο φορές. «Δυστυχώς δεν μας ικανοποιεί το αποτέλεσμα, ειδικά όπως εξελίχθηκε το παιχνίδι. Ο βασικός μας στόχος παραμένει να μπούμε στην τετράδα και γι' αυτό θα συνεχίσουμε να παλεύουμε» σχολίασε ο πρώτος. Και μια κοινή δήλωση: «Παρ' ότι θέλουμε ησυχία για να ακούμε το κουδουνάκι της μπάλας, αυτή τη φορά το χαρήκαμε». Τρεις χιλιάδες κόσμος που βρέθηκε στις εξέδρες του γηπέδου χόκεϊ, στο Ελληνικό, με τους περισσότερους να είναι μαθητές σχολείων, έφτιαξαν ατμόσφαιρα «Ντραγκάο».

Πάντως, το 5x5 εξελίσσεται σε νοτιοαμερικανική υπόθεση αφού η Αργεντινή (3-0 την Κορέα) και η Βραζιλία (3-0 την Ισπανία) συνεχίζουν αήττητες (3x3) στον δρόμο για τον τελικό.

Του στραβού το δίκιο»

Του ΦΑΙΔΩΝΑ ΜΑΛΙΓΚΟΥΔΗ

Από τότε που ο δημόσιος λόγος ξεχωρίζει σε «προοδευτικό» και «συντηρητικό» ή «αντιδραστικό», από τότε που τα διδάγματα του Διαφωτισμού, οι διακηρύξεις της Γαλλικής Επανάστασης και τα μανιφέστα του σοσιαλισμού έχουν εξοβελίσει από το πολιτικό λεξιλόγιο τη Θεολογία ως στοιχείο υπερβατικό και «μη ορθολογιστικό», από τότε, κοντολογίς, έχουμε συνηθίσει να κατατάσσουμε τον λόγο που εκφέρεται από τον άμβωνα της Εκκλησίας ως εκ προοιμίου «αναχρονιστικό», ως «α-πολιτικό», χωρίς συνάφεια με το αυθεντικό κοινωνικό γίγνεσθαι.

Η εκκοσμίκευση του πολιτειακού στοχασμού που χαρακτηρίζει τη νεότερη, την τρέχουσα ιστορική περίοδο, έχει καταστήσει στην πολιτική πράξη την ιδεολογία το θεμελιώδες δομικό της στοιχείο, ενώ συνάμα οδήγησε στην αλλοτρίωση από τις ευαγγελικές διδαχές. Κοινό στοιχείο των ιδεολογιών που επωάσθηκαν κατά τους 18ο και 19ο αιώνες και οι οποίες εξελίχθηκαν σε πολιτειακά καθεστώτα διακυβέρνησης κατά τον 20ό αιώνα, είναι η προσπάθειά τους να υποκαταστήσουν το φιλάνθρωπο μήνυμα του Ευαγγελίου από έναν επίπλαστο ανθρωποκεντρισμό, έναν λαϊκισμό, όπως αποδείχθηκε από την πολιτική πράξη.

Ο λαϊκισμός αποδείχθηκε ωστόσο ολέθριος για την ανθρωπότητα κατά τον αιώνα που μόλις εγκαταλείψαμε: η δεξιά παραλλαγή του, ο φασισμός, ο οποίος (καταπατώντας τη θεμελιώδη αποστολική διδαχή ότι «ουκ έστιν Ελλην ή Ιουδαίος») υιοθέτησε την πιο ακραία μορφή του εθνοφυλετισμού, τον ρατσισμό, ως κεντρικό δομικό του στοιχείο, οδήγησε στον όλεθρο εκατομμύρια αθώους συνανθρώπους μας, που δεν είχαν την «ευλογία» να ανήκουν στην «εκλεκτή» φυλή. Ο αριστερός λαϊκισμός, από την άλλη πλευρά, που είχε εγγράψει στην ιδεολογική του παντιέρα το σύνθημα για την «κατάργηση της εκμετάλλευσης του ανθρώπου από τον άνθρωπο», οδήγησε και εκείνος στη φυσική εξόντωση τις μυριάδες, τα εκατομμύρια των πολιτών που δεν ανήκαν στη μυθοποιημένη τάξη του προλεταριάτου...

Ο αντικληρικαλισμός, η αντίθεση απέναντι στον λόγο που εκφέρεται από τον εκκλησιαστικό άμβωνα, αποτελεί, για να έλθουμε και στα καθ' ημάς επίκαιρα, ένα από τα χαρακτηριστικά αντανακλαστικά της διανόησης που (αυτο)χαρακτηρίζεται ως «προοδευτική». Η πρόσφατη μάλιστα δημόσια αντίδραση της ανώτατης πολιτειακής μας κεφαλής στα λεγόμενα του Αρχιεπισκόπου για τις ρίζες και την παράδοσή μας έδειξε ότι τα αντανακλαστικά αυτά δεν χαρακτηρίζουν μόνον τη δράκα της «προοδευτικής» συνομοταξίας στη χώρα μας.

Δεν είναι ασφαλώς ο συντάκτης του σημερινού σημειώματος ο πλέον κατάλληλος να αναλάβει τον ρόλο του απολογητού του Μακαριωτάτου, με τον δημόσιο λόγο του οποίου άλλωστε έχει επανειλημμένα διαφωνήσει από τη στήλη αυτή. Στη συγκεκριμένη όμως συνάφεια και επειδή στη δημόσια ζωή δεν είναι όλα «άσπρα-μαύρα», αισθάνεται την ανάγκη να του απευθύνει το «άξιος ο μισθός του». Με την απόφασή του να εισαγάγει στη Θεία Λειτουργία την ανάγνωση των μεταφράσεων από τις ευαγγελικές περικοπές αποδείχθηκε ο κ. Χριστόδουλος ένας συνεπής θεματοφύλακας της αυθεντικής κληρονομιάς των Νεοελλήνων από τους Βυζαντινούς μας προγόνους, οι οποίοι, σε αντίθεση με την τυπολατρία που χαρακτηρίζει την Εσπερία, δεν δίστασαν να μεταφράσουν το Ευαγγέλιο ακόμη και σε μια γλώσσα «βαρβαρική».

Με τις ευλογίες του Πατριάρχη και την προτροπή του Βυζαντινού αυτοκράτορα θα μεταφράσει, όπως είναι γνωστό, ο Αγιος Κωνσταντίνος-Κύριλλος τα ιερά βιβλία στη σλαβική διάλεκτο, για να μεταφέρει, κατά τον 9ο αιώνα, το φιλάνθρωπο μήνυμα του Ευαγγελίου, που θα προσελκύσει το μεγαλύτερο μέρος του σλαβικού κόσμου στους κόλπους της χριστιανικής καθ' ημάς Ανατολής. Απαρχές μιας αληθινής πολιτιστικής επανάστασης, που θα ανυψώσει ένα μεγάλος μέρος των λαών της Ευρώπης από το πολιτιστικό στάδιο του προφορικού σ' εκείνο του γραπτού πολιτισμού...

Σε μιαν επιστολή στον αδελφό του Klaus (22.7.1939), έγραφε μεταξύ άλλων ο Thomas Mann: «...αλλά και για να κληρονομήσει κανείς πρέπει να είναι σε θέση να αντιλαμβάνεται. Κληρονομιά είναι, σε τελική ανάλυση, ο πολιτισμός...». Με την πρωτοβουλία του να εισαγάγει τη μετάφραση των ευαγγελικών περικοπών στη Θεία Λειτουργία απέδειξε, κατά την ταπεινή μας γνώμη, ο κ. Χριστόδουλος την προσήλωσή του στην αυθεντική μας παράδοση. 

ΡΙΧΑΜΠ ΡΑΣΙΝΤ ΤΑΧΑ (Rihab Rashid Taha), Ιρακινή μικροβιολόγος, ειδική σε θέματα χημικών και βιολογικών όπλων, στενή συνεργάτις του Σαντάμ Χουσεΐν, αποκαλούμενη και «Δόκτωρ Μικρόβιο» από τα δυτικά μέσα ενημέρωσης. Είναι, μαζί με τη Χουντά Σαλίχ Μαχντί Αμάς (Huda Salih Mahdi Ammash), με σπουδές στη μικροβιολογία και αυτή, ανήκουσα επίσης στον λεγόμενο έσω κύκλο των ερευνητών που είχε επιστρατεύσει ο Χουσεΐν για βιολογικά όπλα, έχουσα το ψευδώνυμο «Κυρία Ανθραξ», δύο από τις Ιρακινές των οποίων την απελευθέρωση από τους Αμερικανούς απαιτούν οι τρομοκράτες της Ταουχίντ και της Τζιχάντ -δύο ομάδων φανατικών ισλαμιστών, που πιστεύεται ότι είναι άρρηκτα συνδεδεμένες με την Αλ Κάιντα του διαβόητου Μπιν Λάντεν.

ΟΙ ΑΜΕΡΙΚΑΝΟΙ είπαν χθες ότι δεν υπάρχει περίπτωση να αφεθούν ελεύθερες, και ας πληρώνουν ακριβό αντίτιμο με την απώλεια κι άλλων δύο ομήρων, τις τελευταίες μέρες, που αποκεφαλίστηκαν. Η Ταχά παραδόθηκε μόνη της στις αμερικανικές δυνάμεις στο Ιράκ τον περασμένο Μάρτιο. Δεν είναι στη μαύρη λίστα των 50 πλέον καταζητούμενων Ιρακινών. Η Αμάς εξαφανίστηκε λίγες εβδομάδες μετά την πτώση του καθεστώτος Χουσεΐν. Τη βρήκαν όμως, και τη συνέλαβαν οι Αμερικανοί, στη Βαγδάτη, περίπου έναν μήνα μετά.

ΜΟΥΣΙΚΟΙ ΚΑΤΑ ΠΑΡΑΓΓΕΛΙΑ ή, αλλιώς, «Μουσικοί στο σπίτι σας». Πρόκειται για ένα πολύ τολμηρό και φιλόδοξο πρόγραμμα που τίθεται σε εφαρμογή στην Αγγλία από το Τρίτο Πρόγραμμα ραδιοφωνίας του BBC (το πρόγραμμα που παίζει κλασική μουσική, ως επί το πλείστον), με σκοπό να κάνει τις μεγάλες ορχήστρες λίγο πιο προσιτές σε ανθρώπους που δεν έχουν τη δυνατότητα να πηγαίνουν σε κονσέρτα. Χίλιοι πεντακόσιοι επαγγελματίες μουσικοί, που συνεργάζονται με 50 ορχήστρες, έχουν ήδη δηλώσει συμμετοχή σ' αυτό το πρόγραμμα που τίθεται σε εφαρμογή σήμερα. Θα πηγαίνουν στα σπίτια εκείνων που έχουν ζητήσει «μια πριβέ συναυλία», καλώντας έναν συγκεκριμένο τηλεφωνικό αριθμό από πριν, και έχοντας προταθεί από επιτροπή που θα εξετάζει αν όντως είναι άνθρωποι που αξίζουν αυτής της δωρεάν ακρόασης (είτε επειδή έχουν πρόβλημα υγείας είτε επειδή είναι πολύ φτωχοί και δεν μπορούν να πάνε σε συναυλία), και θα τους παίζουν το έργο της αρεσκείας τους επί 1 ώρα. Για σήμερα έχουν ήδη προγραμματιστεί 500 τέτοια ιδιωτικά κονσέρτα σε όλη τη χώρα. Πεντακόσιοι άνθρωποι σήμερα, και από εδώ και στο εξής μία φορά την εβδομάδα, άνθρωποι που δεν μπόρεσαν ποτέ στη ζωή τους μέχρι τώρα να γευτούν τη χαρά μιας ζωντανής συναυλίας κλασικής μουσικής, θα απολαύσουν στο σπίτι τους τη μουσική που αγαπούν, από τους καλύτερους μουσικούς, των καλύτερων ορχηστρών της χώρας. Υπέροχη ιδέα.

ΚΑΤ ΣΤΙΒΕΝΣ (Cat Stevens), 57, καλλιτεχνικό όνομα -ας το πούμε έτσι, γιατί το πράγμα είναι λίγο μπερδεμένο. Βαπτίστηκε ως Σταύρος Δημήτρης Γεωργίου στο Λονδίνο. Ο πατέρας του Ελληνοκύπριος, η μητέρα του από τη Σουηδία. Εγινε διάσημος αστέρας της ροκ μουσικής στις δεκαετίες του '60 και του '70. Το 1977 εγκατέλειψε το τραγούδι, ενστερνίστηκε τον ισλαμισμό, και άλλαξε το όνομά του σε Γιουσούφ Ισλάμ. Εχει κτίσει και λειτουργήσει ένα μουσουλμανικό σχολείο στο Λονδίνο, και έχει αφιερώσει όλη του τη ζωή στη διδασκαλία του Ισλάμ. Είναι στη λεγόμενη «λίστα υπόπτων» των Ηνωμένων Πολιτειών (για ποιον λόγο, μόνο αυτές ξέρουν) και εξαιτίας αυτού οι αμερικανικές αρχές ανάγκασαν χθες ένα αεροπλάνο της United Airlines, που πραγματοποιούσε την πτήση από Λονδίνο σε Ουάσιγκτον, να αλλάξει πορεία και να προσγειωθεί άρον-άρον στο Μέιν. Ο Γιουσούφ Ισλάμ ανακρίθηκε, του είπαν ότι δεν μπορεί να κατεβεί στην Αμερική, και τον έστειλαν πίσω στην Αγγλία. 

2004 παρατυπίες...

Του ΜΑΝ. ΔΡΑΚΟΥ

Δόθηκε χθες στη δημοσιότητα το πόρισμα της Τριμελούς Ελεγκτικής Επιτροπής για τον διαχειριστικό έλεγχο που έγινε στον «Αθήνα 2004» κατά το έτος 2001.

Στο πόρισμα αναφέρεται σωρεία παρατυπιών σε ζητήματα αναφορικά με τις συμβάσεις των χορηγών, τις προμήθειες, τις προσλήψεις του προσωπικού. Στις περισσότερες περιπτώσεις η Οργανωτική Επιτροπή φαίνεται ότι έχει προβεί σε απ' ευθείας αναθέσεις αντί για διαγωνισμούς.

Οι χορηγίες

Οι πιο αξιόλογες παρατηρήσεις του πορίσματος αφορούν το χορηγικό πρόγραμμα, τις δαπάνες για τη διαφημιστική προβολή, τις τελετές για τον εθελοντισμό, τις συμβάσεις παροχής υπηρεσιών, τις προμήθειες αγαθών και τις προσλήψεις του προσωπικού. Αναλυτικά, επισημαίνεται ότι:

Για τις χορηγίες, ο έλεγχος έγινε το καλοκαίρι του 2003 για το διαχειριστικό έτος 2001. Ως τότε δεν είχε υπογραφεί καμία εξ αυτών με αποτέλεσμα να μην υφίσταται νομική συμβατική δέσμευση των χορηγών έναντι του «Αθήνα 2004», να επικρατεί ασάφεια ως προς το περιεχόμενο ορισμένων και να εγκυμονούνται σοβαροί κίνδυνοι κατάργησης ή τροποποίησής τους επί το επαχθέστερον για τον «Αθήνα 2004».

Ειδικότερη αναφορά γίνεται στη χορηγία των αυτοκινήτων της Χιουντάι, όπου επισημαίνεται ότι στον φάκελο ανάδειξης του χορηγού δεν συμπεριελήφθησαν τα δικαιολογητικά συμμετοχής, ενώ ένα ποσό που πλήρωσε ο «Αθήνα 2004» ύψους 54 εκατ. δραχμών δεν συμψηφίστηκε με την αξία της χορηγίας σε υπηρεσίες, γεγονός που υποδηλώνει ότι η συμφωνία είχε συναφθεί πριν από την ανακήρυξη της εταιρείας ως χορηγού.

Η Τριμελής Ελεγκτική Επιτροπή επιφυλάσσεται και ως προς ένα μέρος της χορηγίας της Alpha Bank.

Ιδιαίτερη αναφορά γίνεται στις δαπάνες για τη διαφημιστική προβολή.

Στην περίπτωση της διενέργειας κλειστού διαγωνισμού ύψους 500 εκατ. δραχμών, που πήρε η εταιρεία «Geo - Young and Rubicann», τονίζεται ότι η σύμβαση θα έπρεπε να είχε υποβληθεί για προληπτικό έλεγχο στην Τριμελή Ελεγκτική Επιτροπή.

Η σύμβαση για την έκδοση του περιοδικού «Athens '04» (ύψους 55,8 εκατ. δραχμών) δεν είναι νόμιμη γιατί έγινε με απευθείας ανάθεση.

Η σύμβαση με την «Ελληνικά Γράμματα» για την έκδοση του παραμυθιού «Η Δέσποινα και το περιστέρι» (ύψους 29,3 εκατ. δραχμών) έγινε λίγο κάτω από το όριο της διενέργειας πρόχειρου διαγωνισμού που είναι τα 30 εκατ. δραχμές.

Για τις τελετές του εθελοντισμού έγινε ανάθεση στην εταιρεία «ΚΙΝΟ» ύψους 20 εκατ. δραχμών χωρίς να υφίσταται σύμβαση. Στην εταιρεία «Magna Events» έγινε ανάθεση ύψους 19 εκατ. δραχμών χωρίς να έχει γίνει έρευνα αγοράς και να έχουν συλλεχθεί άλλες προσφορές.

Στην εταιρεία «Sigma» αποφεύχθηκε η διενέργεια πρόχειρου διαγωνισμού και ανατέθηκε με σύμβαση η διενέργεια του 1ου συνεδρίου χορηγών, ύψους 29,3 εκατ. δραχμών, δηλαδή λίγο κάτω από το όριο των 30 εκατ. δραχμών.

Πληρώθηκαν δαπάνες ύψους 50 εκατ. δραχμών στην εταιρεία «Ορασις» χωρίς να έχει υπογραφεί σύμβαση.

Στην ίδια εταιρεία έγιναν αναθέσεις για την παραγωγή βίντεο, ύψους 144 εκατ. δραχμών, χωρίς την υπογραφή σύμβασης και με την εκ των υστέρων έγκριση πληρωμής από το διοικητικό συμβούλιο. Στην εταιρεία «Ορασις» ανατέθηκε η παρουσίαση του χορηγικού προγράμματος της «Αθήνα 2004», ύψους 105 εκατ. δραχμών. Με απευθείας ανάθεση δόθηκε στην εταιρεία «Fantasy» το έργο κατασκευής προωθητικών περιπτέρων, ύψους 83 εκατ. δραχμών.

Εκτροπή

Ειδικά για την καλλιτεχνική παράσταση «Zingaro» στο πλαίσιο του πολιτιστικού προγράμματος του «Αθήνα 2004», επισημαίνεται στο πόρισμα ότι έγινε εκτροπή των πόρων της εταιρείας από το φυσικό τους προορισμό.

Για το «Zingaro» δαπανήθηκε το ποσό των 337,5 εκατ. δραχμών, με σύμβαση που υπεγράφη ανάμεσα στον «Αθήνα 2004» και στην Αττική Πολιτιστική Εταιρεία, ενώ η Οργανωτική Επιτροπή πλήρωσε και τη διαφημιστική προβολή, ύψους 50 εκατ. δραχμών. Τα έσοδα ανήλθαν στα 99 εκατ. δραχμές, ενώ είχε υπολογιστεί ότι θα έφταναν τα 225 εκατ. δραχμές.

Στο πόρισμα τονίζεται ότι η συγκεκριμένη σύμβαση δεν έχει σχέση με την προετοιμασία των Ολυμπιακών Αγώνων, ενώ επισημαίνεται ότι το ποσό της διαφημιστικής προβολής θα έπρεπε να είχε καταβληθεί από τον θεατρικό επιχειρηματία.

Πολλές συμβάσεις παροχής υπηρεσιών έγιναν χωρίς διαγωνισμό («Lamda» Χρηματιστηριακή, «Μέθοδοι Α.Ε.»), κάποιες άλλες με κατάτμηση του συμβατικού αντικειμένου, όπως με την εταιρεία «Εργο Επτά Αρχιτέκτονες», ύψους 28,8 εκατ. δραχμών, «Photo ΕΠΕ» (τρεις συμβάσεις 11, 29,7 και 5 εκατ. δραχμών), ενώ προβλήματα παρουσιάστηκαν με τις συμβάσεις «BLS ΕΠΕ» (13,6 εκατ. δραχμές) και με την «Αττικό Μετρό».

Το ίδιο φαινόμενο (κατάτμηση συμβατικού αντικειμένου και απευθείας ανάθεση, ενώ θα μπορούσε να γινόταν διαγωνισμός) παρουσιάστηκε στις προμήθειες αγαθών με διάφορες εταιρείες, όπως η Active Computer System, η «Cosmodata», η «Ideal», η «Infoquest», η «SATO» κ.ά.

Οι προσλήψεις

Ειδικό κεφάλαιο του ελέγχου έγινε για τις προσλήψεις του προσωπικού. Ο Δημήτρης Μπέης (γεν. διευθυντής τεχνολογίας) προσελήφθη με μισθό 3,8 εκατ. δραχμές, χωρίς προκήρυξη. Ερωτήματα τίθενται για την πρόσληψη του Βασίλη Νειάδα, γεν. διευθυντή υποστήριξης Αγώνων, έναντι μισθού 3,6 εκατ. δραχμές. Παράτυπη είναι η πρόσληψη του γενικού διευθυντή ασφαλείας, Γιώργου Πλάκα, με μισθό 3,1 εκατ. δραχμές. Ως ακατάλληλη και άσκοπη κρίθηκε η πρόσληψη του Σπύρου Παπακώστα, γενικού διευθυντή εθελοντισμού, ο οποίος απολύθηκε. Χωρίς προκήρυξη έγινε η πρόσληψη του γενικού διευθυντή Οικονομικών, Θόδωρου Παπαπετρόπουλου. Για τον Παναγιώτη Περδίκη (μισθός 2,4 εκατ. δραχμές) αναφέρεται ότι προσελήφθη παρό,τι ήρθε πέμπτος στο διαγωνισμό, ενώ για τον Ευάγγελο Σαβράμη ότι δεν υπήρχε εταιρική ανάγκη που να δικαιολογεί την πρόσληψή του. Ακόμη, για τον Λάσλο Βάιντα (μισθός 2,3 εκατ. δραχμές), ότι εισέπραξε παράνομα πριμ 4 εκατ. δραχμών, για τη διευθύντρια διεθνών Σχέσεων, Αννα Κύρτσου (μισθός 2,4 εκατ. δραχμές), ότι δεν είχε τα τυπικά προσόντα, για την Αννίτα Σπρινγκ (μισθός 2,4 εκατ. δραχμές), ότι δεν είχε σύμβαση εργασίας.

Δύο υπάλληλοι, ο Αντώνης Σταματάκης (διευθυντής Τομέα Διαδραστικών Μέσων) και η Αλεξάνδρα Βουγιούκα (στέλεχος αθλητικών επιδόσεων), προσελήφθησαν, απολύθηκαν, αποζημιώθηκαν και επαναπροσλήφθησαν. Ο πρώτος, με σύμβαση ορισμένου χρόνου και αυξημένο μισθό, η δεύτερη, για άγνωστους λόγους.

Σε υπαλλήλους οι οποίοι αποχώρησαν δόθηκαν χαριστικά αποζημιώσεις, όπως στους Ν. Χαραλαμπόπουλο (5 εκατ. δραχμές), Χ. Νούλη (10 εκατ. δραχμές), Π. Περδίκη (12,5 εκατ. δραχμές), ενώ στον Νίκο Καραχάλιο δόθηκαν 2,5 εκατ. δραχμές, τα οποία δεν εισέπραξε. Κατέθεσε αγωγή και στη συνέχεια συμφώνησε να πάρει 15 εκατ. δραχμές για να την αποσύρει.

Τα αποτελέσματα ελέγχου αναφέρονται ακόμη σε υπηρεσιακές δαπάνες (αποδόσεις λογαριασμών, γεύματα, δεξιώσεις, έξοδα φιλοξενίας), ενώ είναι χαρακτηριστικό ότι κάποιοι έστελναν λουλούδια στο γραφείο της Γιάννας (!) και χρέωσαν την εταιρεία...

Η Τριμελής Ελεγκτική Επιτροπή επιφυλάσσεται στο πόρισμά της να υποβάλει στην επόμενη έκθεσή της (για το διαχειριστικό έτος 2000) συνολική αξιολόγηση και αποτίμηση.

Απάντηση

Από τον «Αθήνα 2004» δόθηκε χθες η ακόλουθη ανακοίνωση: «Η Οργανωτική Επιτροπή επισημαίνει με κατηγορηματικό τρόπο ότι κινήθηκε, κινείται και θα κινηθεί μέχρι το δημόσιο απολογισμό των πεπραγμένων της εταιρείας μέσα σε αυστηρό πλαίσιο νομιμότητας. Η συνολική απάντηση της εταιρείας θα δοθεί αύριο (σήμερα) σε συνέντευξη Τύπου».


Κατέθεσαν οι δύο δικαστικοί

Οι δύο πρώην ανώτατοι δικαστικοί λειτουργοί που κατήγγειλαν δημοσίως παρατυπίες στα πεπραγμένα του Οργανισμού «Αθήνα 2004» ήταν οι πρώτοι μάρτυρες που κατέθεσαν χθες στο πλαίσιο της σχετικής προκαταρκτικής εξέτασης που διενεργείται από την Εισαγγελία Πρωτοδικών.

Ο επίτιμος αντιπρόεδρος του Ελεγκτικού Συνεδρίου Γ. Κοκολάκης και ο επίτιμος σύμβουλος του δικαστηρίου Π. Παρασκευόπουλος παρέπεμψαν τον εισαγγελέα στα συμπεράσματα στα οποία είχαν καταλήξει ως μέλη της διαχειριστικής επιτροπής.

Τέλος, όπως έγινε γνωστό από την Αρχή Προστασίας Προσωπικών Δεδομένων, μέχρι χθες δεν είχε υποβληθεί από την πρόεδρο της Βουλής αίτημα για το αν πρέπει ή όχι να δημοσιοποιηθεί το πόρισμα για την οικονομική διαχείριση του «Αθήνα 2004» την οικονομική περίοδο Ιανουάριος-Δεκέμβριος 2001. Και αυτό γιατί ιθύνοντες του Οργανισμού διατείνονται ότι στο πόρισμα περιέχονται προσωπικά δεδομένα. Σε περίπτωση που υποβληθεί σχετικό αίτημα, η Αρχή είναι υποχρεωμένη να γνωμοδοτήσει.

Μ. ΑΝΑΤΟΛΗ Ενώ ο Σαρόν εκτοξεύει απειλές, γυναίκα-καμικάζι σπέρνει τον τρόμο

Στόχος και ο Αραφάτ

ΙΕΡΟΥΣΑΛΗΜ

Πολυσύχναστη στάση λεωφορείου στην Ιερουσαλήμ στόχευσε χθες γυναίκα-καμικάζι με αποτέλεσμα να σκοτωθούν δύο Ισραηλινοί φρουροί και η ίδια, λίγες ώρες αφότου ο Αριέλ Σαρόν είχε απειλήσει τη ζωή τού Γιάσερ Αραφάτ.

Η 19χρονη Παλαιστίνια καμικάζι διαμελισμένη μετά την επίθεση σε στάση λεωφορείου στην Ιερουσαλήμ, που σκότωσε δύο Ισραηλινούς και τραυμάτισε 16
Μια 19χρονη Παλαιστίνια ήταν η καμικάζι που χθες το απόγευμα προσέγγισε στάση λεωφορείου στην Ιερουσαλήμ φέροντας τσάντα που, σύμφωνα με την ισραηλινή αστυνομία, περιείχε 3-5 κιλά εκρηκτικά. Νοσηλευτές και αυτόπτες μάρτυρες δήλωσαν ότι η κοπέλα κατευθυνόταν προς τον κόσμο όταν δύο Ισραηλινοί φρουροί στάθηκαν μπροστά της για να την εμποδίσουν. Τότε τινάχτηκε στον αέρα πολύ κοντά στη στάση. Σκοτώθηκε η ίδια και οι δύο Ισραηλινοί και τραυματίστηκαν 16 άτομα.

Η επίθεση ήταν η πρώτη στα Ιεροσόλυμα από τις 22 Φεβρουαρίου.

Καταδικάζουν

Την ευθύνη για την επίθεση ανέλαβαν οι Ταξιαρχίες των Μαρτύρων του Αλ Ακτσά. Ο εκπρόσωπος της Παλαιστινιακής Αρχής Σαέμπ Ερεκάτ καταδίκασε την επίθεση τονίζοντας ότι οι Παλαιστίνιοι είναι αντίθετα σε κάθε μορφή βίας που έχει στόχο αμάχους. Ο Ισραηλινός πρωθυπουργός μίλησε για «σοβαρή επίθεση, που μας υποχρεώνει να μαχόμαστε την τρομοκρατία όπως κάναμε και στο παρελθόν». Νωρίτερα και λίγες ώρες μετά την ομιλία Μπους στη γενική συνέλευση του ΟΗΕ, ο Σαρόν είχε εξαπολύσει απειλές κατά της ζωής του Αραφάτ.

«Αναλάβαμε δράση κατά των ηγετών της Χαμάς και εναντίον άλλων με τον τρόπο που κρίναμε κατάλληλο και τη στιγμή που ταίριαζε. Μόλις έρθει η στιγμή θα ασχοληθούμε με την υπόθεση (Αραφάτ), θα πράξουμε με τον ίδιο τρόπο», δήλωσε ο Σαρόν στο δημόσιο ραδιόφωνο. Σε ερώτηση αν ο Αραφάτ θα έχει την τύχη του σεΐχη Αχμάντ Γιασίν και του Αμπντελαζίζ Αλ-Ραντίσι, των δύο ηγετών που δολοφονήθηκαν στη Γάζα το Μάρτιο και τον Απρίλιο αντίστοιχα, ο Σαρόν απάντησε: «Ο καθένας θα πάρει αυτό που του αξίζει». Η ερμηνεία των διεθνών πρακτορείων είναι ότι ο Σαρόν στην ουσία απείλησε με δολοφονία του Αραφάτ.

«Πλάτες» Μπους

Ανώτατος Ισραηλινός αξιωματούχος είχε μεταφέρει την άποψή του για την ομιλία Μπους στον ΟΗΕ, η οποία είχε εκφωνηθεί λίγες ώρες νωρίτερα. «Αυτό που μας ζήτησε ο πρόεδρος Μπους έχει τακτικό χαρακτήρα, ενώ αυτό που ζήτησε από τους Παλαιστινίους είναι στρατηγικό, αφού ζήτησε ολική αλλαγή κατεύθυνσης με την καταδίκη του Αραφάτ».

«Εθνική Λίστα» ακροδεξιών

ΒΕΡΟΛΙΝΟ
Του ΠΑΝΤΕΛΗ ΒΑΛΑΣΟΠΟΥΛΟΥ

Θάρρος φαίνεται ότι πήραν οι ακροδεξιοί από τις επιτυχίες τους στις τοπικές εκλογές της Σαξονίας και του Βρανδεμβούργου και τώρα θέλουν να αλώσουν και το Ομοσπονδιακό Κοινοβούλιο στο Βερολίνο.

Να θυμίσουμε ότι την περασμένη Κυριακή, σε εκλογές που διεξήχθησαν για τα τοπικά κοινοβούλια των δύο ανατολικογερμανικών κρατιδίων, το NPD στη Σαξονία πήρε το 9,2% των ψήφων και το DVU στο Βρανδεμβούργο το 6,7%.

Η ακροδεξιά όμως στη Γερμανία έχει ένα μεγάλο πρόβλημα: εμφανίζεται δυνατή μόνο σε τοπικές εκλογές, τις περισσότερες φορές σαν ψήφος διαμαρτυρίας, ενώ στις εθνικές εκλογές παίρνει πάντα πολύ μικρά ποσοστά και είναι σε πολλά κομμάτια διασπασμένη, άλλα λιγότερο και άλλα περισσότερο εξτρεμιστικά. Ετσι, χθες στο Βερολίνο συναντήθηκαν οι επικεφαλής αυτών των δύο -μέχρι στιγμής περιθωριακών σε ομοσπονδιακό επίπεδο- κομμάτων και αποφάσισαν στο μέλλον να κατεβαίνουν με κοινό ψηφοδέλτιο στις τοπικές εκλογές αλλά κυρίως στις εθνικές ομοσπονδιακές εκλογές, που θα διεξαχθούν το έτος 2006.

Ο Γκέρχαρντ Φρέι του Εθνικού Κόμματος της Γερμανίας και ο Ούντο Φόικτ (δύο πολύ αμφιλεγόμενες προσωπικότητες) συναντήθηκαν και αποφάσισαν χθες τη δημιουργία της «Εθνικής Λίστας», όπως θα λέγεται στο εξής η συνεργασία τους.

Οπως είπαν «στόχος μας είναι μια μεγάλη εθνική παράταξη στη Βουλή του 2006». Κατά το NPD και τα δύο κόμματα μαζί είναι δυνατόν να συγκεντρώσουν το 7% στις ομοσπονδιακές εκλογές και να εκπροσωπηθούν στη Βουλή. Μαζί τους δεν θα συνεργαστεί το άλλο ακροδεξιό κόμμα, οι «Ρεπουμπλικανοί», που, όπως ανακοίνωσαν: «Σεβόμαστε το Σύνταγμα της χώρας και δεν επιθυμούμε την ανατροπή του σημερινού συστήματος». Αυτό γιατί ο Ούντο Φόικτ, μεθυσμένος από τη νίκη της Κυριακής, είχε δηλώσει: «Στόχος μας η ανατροπή του φιλελεύθερου καπιταλιστικού συστήματος». Τα δύο αυτά κόμματα εμφανίζονται άκρως κοινωνικά και κυρίως αντιαμερικανικά.

Τον Μάιο του 2003 η κοινή προσφυγή της κυβέρνησης και της Βουλής στο Συνταγματικό Δικαστήριο για την απαγόρευση του NPD απέτυχε, γιατί οι κατηγορίες που διατυπώθηκαν δεν κρίθηκαν αξιόπιστες.

Η «Βόλβο» ανακαλεί 460.000 αυτοκίνητα

ΓΚΕΤΕΜΠΟΡΓΚ

Η σουηδική αυτοκινητοβιομηχανία «Βόλβο» ανακαλεί από την κυκλοφορία 460 χιλιάδες επιβατικά αυτοκίνητα εξαιτίας προβλημάτων στο ηλεκτρονικό σύστημα ψύξης του κινητήρα, όπως ανακοίνωσε χθες. Το πρόβλημα εντοπίστηκε στα μοντέλα S60, S80, S70 και XC70 κατασκευής 2000 και 2001. Επίσης προβλήματα εντοπίστηκαν και σε περιορισμένο αριθμό αυτοκινήτων παραγωγής του 1999. Σύμφωνα με τη «Βόλβο», το πρόβλημα μπορεί να εκδηλωθεί όταν το όχημα κινείται με χαμηλές ταχύτητες σε υψηλή θερμοκρασία περιβάλλοντος, οπότε η μηχανή υπερθερμαίνεται και υπάρχει κίνδυνος ανάφλεξης του κινητήρα. Εκπρόσωπος την «Βόλβο» δήλωσε ότι το πρόβλημα εκδηλώθηκε κυρίως στις χώρες όπου επικρατούν υψηλές θερμοκρασίες και αρνήθηκε να σχολιάσει το κόστος της όλης επιχείρησης.

UNESCO Ο γενικός διευθυντής θέτει επί τάπητος τους προβληματισμούς για τη διατήρηση και εξέλιξη της πολυφωνίας στην κουλτούρα

Οι αξίες του μέλλοντός μας

Του KOICHIRO MATSUURA

Σε μια περίοδο που ο κόσμος φαίνεται να διέρχεται μια άνευ προηγουμένου κρίση αξιών, ορθώς μια οργάνωση όπως η UNESCO, που έχει αναλάβει να ενσταλάξει στο πνεύμα των ανθρώπων τις αξίες της ειρήνης, θέτει το ζήτημα του μέλλοντος των αξιών.

Η ανάγκη μιας έρευνας για τις μελλοντικές τάσεις εδράζεται στην απόσταση που χωρίζει τη διαδεδομένη αντίληψη ότι οι αξίες είναι πλέον ανύπαρκτες και την απειλή-«μπαμπούλα» για επιστροφή σε μια «ηθική τάξη».

Η ανάδειξη της εντυπωσιακής πολλαπλότητας αξιών και πολιτισμών αποτελεί ένα από τα πλέον αξιοσημείωτα αποτελέσματα της παγκοσμιοποίησης. Το γεγονός ότι σήμερα αντιμετωπίζουμε μια κρίση δεν οφείλεται στο ότι οι αξίες εξαφανίστηκαν, αλλά μάλλον γιατί χάσαμε το βάρος μας σε έναν κόσμο όπου συχνά οι αξίες είναι αντιφατικές.

Η κρίση που αντιμετωπίζουμε δεν είναι τόσο κρίση αξιών όσο κρίση που αφορά το νόημα των αξιών και την ικανότητά μας να είμαστε κύριοι του εαυτού μας και να δίνουμε κατευθύνσεις στη ζωή μας.

Λυκόφως αξιών;

Θα ήθελα να ανοίξω τη συζήτηση θέτοντας μια σειρά ερωτημάτων τα οποία θεωρώ σημαντικά.

Μπορούμε άραγε να μιλάμε για το «λυκόφως των αξιών»; Θεωρίες που κάνουν λόγο για ιστορική και πολιτιστική σχετικότητα των αξιών έχουν εξασθενίσει την πίστη σε φιλοσοφικά, θρησκευτικά και καλλιτεχνικά θέσφατα τα οποία είχε υιοθετήσει ο Διαφωτισμός. Το να μιλήσουμε, όμως, για «λυκόφως αξιών» είναι σαν να ξεχνάμε το γεγονός ότι σε πολλές περιοχές του κόσμου οι άνθρωποι εξακολουθούν να βασίζονται σε παραδοσιακές δομές, που δίνουν νόημα και βάζουν τάξη στις ζωές των ίδιων και της κοινωνίας τους. Υπ' αυτή την έννοια δεν μπορούμε να μιλήσουμε για παγκόσμια κρίση αξιών. Αναρωτιέται πράγματι κανείς μήπως κάποιες χώρες, αντί να θέτουν ερωτήματα για το «μέλλον των αξιών», θα έπρεπε να αναρωτιούνται για το «μέλλον των δικών μας αξιών». Και πάλι όμως τη στιγμή που οι λέξεις και οι εικόνες από τη μια πλευρά του κόσμου ταξιδεύουν μέσω της οθόνης της τηλεόρασης σε όλα τα υπόλοιπα μέρη του κόσμου και καθώς η αλληλεξάρτηση των χωρών και των προβλημάτων ενισχύεται γοργά, ποια περιοχή και ποια κοινότητα μπορεί να παραμείνει αδιάφορη και απαθής όταν αμφισβητούνται οι αξίες, όποτε αυτό συμβαίνει; Ολοι οι πολιτισμοί είναι εξίσου αξιοπρεπείς. Ολοι μπορεί να θεωρηθεί ότι αποτελούν αναπόσπαστο μέρος του ανθρώπινου όλου. Συνεπώς, όλες οι χώρες θα πρέπει να τυγχάνουν σεβασμού, πράγμα που -πάντως- σε καμία περίπτωση δεν σημαίνει ότι όλες οι ενέργειες επιτρέπονται και όλα τα εγκλήματα δικαιολογούνται στο όνομα της πολιτιστικής πολυμέρειας.

Το γεγονός ότι οι αξίες βρίσκονται σε στενή αντιπαράθεση σημαίνει άραγε ότι βαδίζουμε προς μια σύγκρουση ανάμεσα σε έναν κόσμο που θεμελιώθηκε πάνω στην απόρριψη των παραδοσιακών αξιών και έναν άλλο που αρνείται αυτήν την απόρριψη, δημιουργώντας έτσι το έδαφος γι' αυτό που αποκαλείται «σύγκρουση αξιών»; Ή μήπως γινόμαστε μάρτυρες μιας ανάμιξης και διασταύρωσης αξιών; Επ' αυτού θα μπορούσε κανείς να πει ότι σε κάθε πολιτισμό υπάρχουν άτομα και ομάδες που ορίζουν το δίκαιο και το άδικο με το δικό τους τρόπο και ακολούθως αξιολογούν.

Ουσιαστικά, αναλόγως της πολιτισμικής καταβολής ενός εκάστου, οι αξίες υπόκεινται σε αποτίμηση, υποτίμηση και ανατίμηση. Με άλλα λόγια, οι αξίες εξελίσσονται, μπορούν να διαμορφωθούν από κοινού και μπορούν να συζητηθούν μεταξύ πολλών διαφορετικών πρωταγωνιστών.

Μιλάμε λοιπόν για την έκφραση μιας δημιουργικής ποικιλότητας ανθρώπινων πολιτισμών και την κοινή αίσθησή τους ότι ανήκουν σε μια ενιαία ανθρώπινη κοινότητα. Η πρόκληση σήμερα είναι να διασφαλίσουμε ότι η ηθική προσπάθεια στρέφεται κυρίως προς μια παγκόσμια κοινότητα και ότι αυτός ο νέος ηθικός προσανατολισμός θα βασίζεται στην ιδέα ενός διαλόγου μεταξύ πολιτισμών. Ενας τέτοιος διάλογος θα έπρεπε να ξεκινήσει από την προϋπόθεση ότι οι πολιτισμοί θα πρέπει να γίνονται σεβαστοί, αλλά και ότι οι αξίες μπορούν να αξιολογηθούν από κοινού. Με αυτόν τον τρόπο είναι δυνατόν να οραματιστούμε τη μελλοντική μορφή των αξιών με όρους νέων συνθέσεων, που θα προκύπτουν από διασταυρώσεις ή το πάντρεμα παλαιάς και νέας πολυφωνίας.

Η «αγορά» αξιών

Μήπως όμως αυτό το σενάριο δεν εμπεριέχει τον κίνδυνο οι αξίες να εκπέσουν σε ένα κερδοσκοπικό παιχνίδι; Εχει ήδη παρατηρηθεί ότι σε έναν κόσμο που κυριαρχείται από το νόμο της προσφοράς και της ζήτησης, η σύλληψη των ηθικών και αισθητικών αξιών τείνει να πλησιάσει στο μοντέλο της αγοράς αξιών. Το φαινόμενο της μόδας φαίνεται να εισβάλλει στη σύλληψη των αξιών. Πώς μπορεί το καίριο ερώτημα της εκπαίδευσης να συνεχίσει να διεκδικεί τη δίκαιη θέση της σε έναν κόσμο όπου κυβερνά το εφήμερο; Είναι ένα παράδοξο που μας ξενίζει το γεγονός ότι μια τέτοια αξία πρέπει να κριθεί στιγμιαία, όταν η εμφάνιση των κοινωνιών της γνώσης που προσπαθούν να μετατρέψουν το όνειρο μιας εφ' όρου ζωής εκπαίδευσης για όλους σε εφικτό πρόγραμμα, φαίνεται να προαναγγέλλει έναν νέο μηχανισμό διαμόρφωσης μακροπρόθεσμων αξιών, που θα δημιουργηθούν παρά θα αναπαραχθούν και θα μεταδοθούν παρά θα προσληφθούν.

Πρέπει επίσης να αναρωτηθούμε για τις συνέπειες πιθανών αλλαγών σε θρησκευτικές και πνευματικές αξίες και της εμφάνισης νέων πολιτικών αξιών. Κι ενώ η αντιπροσωπευτική δημοκρατία φαίνεται να διέρχεται κρίση σε πολλές χώρες, η συμμετοχική δημοκρατία αναπτύσσεται ραγδαία. Ποιες είναι οι αξίες που εμπεριέχονται σε αυτά τα νέα δίκτυα συνάφειας, συνεργασίας και επικοινωνίας; Με δεδομένη την παρακμή των πατριαρχικών δομών, κινούμαστε άραγε προς μια εκθήλυνση των αξιών; Θα οδηγήσει άραγε αυτό στην εμφάνιση νέων αξιών που η μετάδοσή τους θα απαιτεί μια εκπαίδευση με πειθαρχία σε πολλά επίπεδα ώστε να ανταποκρίνεται στην πληθώρα των πολιτισμών; Αυτό ακριβώς είναι που κρίνεται στο διάλογο πολιτισμών και κουλτούρας, που πρέπει να ενθαρρύνουμε αν θέλουμε να αποφύγουμε το να δούμε κοινωνίες να στρέφονται στον εαυτό τους, κάτι που συχνά αποτελεί πηγή παρεξηγήσεων και συγκρούσεων.

Πρέπει επίσης να είμαστε προσεκτικοί για να αποφύγουμε το διπλό κίνδυνο διάβρωσης της πολιτιστικής διαφορετικότητας και της ανάπτυξης της ανισότητας. Γιατί η μεγάλη ασυμμετρία που στερεί από τα τρία τέταρτα της ανθρωπότητας την πρόσβαση στη γνώση και υποβάλλει εκατομμύρια ανθρώπων στην ανισότητα, που γεννάται από την υπερβολική φτώχεια εμφανίζεται απειλητικά πάνω από το μέλλον των αξιών.

Σε μια εποχή που σημαδεύτηκε από την παγκοσμιοποίηση και την ανάπτυξη νέων τεχνολογιών, η διατήρηση της ποικιλίας στην κουλτούρα θα είναι μια πρόκληση-κλειδί. Διευκρινιστικά, 6 χιλιάδες γλώσσες ομιλούνται σήμερα και το πλήθος αυτό θα έχει περιοριστεί στο μισό από σήμερα και μέχρι το τέλος του 21ου αιώνα. Το ίδιο θα γίνει και όσον αφορά την πολιτιστική και άυλη κληρονομιά, την οποία έχουμε καθήκον να προαγάγουμε και να διατηρήσουμε ως κοινό αγαθό όλης της ανθρωπότητας.

Η ύπαρξη της κουλτούρας

Εν όψει της διάβρωσης της ποικιλομορφίας, πρέπει να αναπτύξουμε την ηθική ευθύνη για να κατοχυρώσουμε το ότι κάθε κουλτούρα έχει τις απαραίτητες προϋποθέσεις για τη διατήρηση της ύπαρξής της.

Το να χαθεί το νόημα δεν αποτελεί ίσως πλέον τίποτα περισσότερο από μια αυταπάτη. Εκείνο που καλύτερα θα έπρεπε να κουβεντιάζουμε είναι η αλλαγή νοήματος και η δημιουργία νέων νοημάτων. Ας στοιχηματίσουμε στο μέλλον: κι αν η ριζοσπαστική μεταρρύθμιση στην οποία προσβλέπουμε ερχόταν μέσω της γνώσης και της εξάπλωσης της γνώσης; Επειδή γνώση είναι ουσιαστικά δημιουργία, ανανέωση και ανταλλαγή. Προφανώς οι κοινωνίες της γνώσης που σχηματοποιούνται δεν θα έχουν έλλειψη αξιών, το αντίθετο μάλιστα. Το πρόβλημα δεν θα είναι εκείνο της απώλειας αλλά της επιλογής. Ο ρόλος της UNESCO είναι να διεγείρει και να λειτουργήσει ως φόρουμ για συζητήσεις αυτού του είδους, που επιχειρούν να επαναπροσδιορίσουν και να προβλέψουν τις αξίες τού αύριο. Σε αυτό το πνεύμα, θέσαμε το ερώτημα για το «μέλλον των αξιών».


ΤΟ ΑΣΟΣΙΕΪΤΕΝΤ αποκάλυψε κατάθεση μάρτυρα, ο οποίος όμως δεν θυμάται (!) για την εκτέλεση Στάμπολιτς

Αμνησία στο «λάκκο»

ΒΕΛΙΓΡΑΔΙ

Με τα μάτια δεμένα και χειροπέδες περασμένες στα χέρια του, ο Ιβάν Στάμπολιτς οδηγήθηκε σε ένα λάκκο σε δασώδη περιοχή βόρεια του Βελιγραδίου. «Γονάτισε», τον διέταξε ένας από τους εκτελεστές του.

Ο δολοφονηθείς πρώην πρόεδρος της Σερβίας (στην πρώην Γιουγκοσλαβία) Ιβαν Στάμπολιτς
Ενας δεύτερος έριξε δύο φορές στο κεφάλι του πρώην προέδρου και το άψυχο σώμα του κατρακύλησε στο λάκκο. Τις αποτρόπαιες αυτές λεπτομέρειες για τη δολοφονία του Στάμπολιτς, στις 25 Αυγούστου του 2000, την οποία σύμφωνα με τις αρχές διέταξε ο πρώην πρόεδρος της Γιουγκοσλαβίας, Σλόμπονταν Μιλόσεβιτς, μόλις δύο μήνες πριν απομακρυνθεί από την εξουσία, ανέφερε ένας από τους φερόμενους ως εκτελεστές.

Μάρτυρας «μπερές»

Ο ύποπτος, Λέονιντ Μιλιβόγεβιτς, ήταν μέλος των «Κόκκινων Μπερέδων», της παραστρατιωτικής οργάνωσης που ο Σλόμπονταν Μιλόσεβιτς χρησιμοποιούσε ως επίλεκτη μονάδα στη Βοσνία, την Κροατία και το Κοσσυφοπέδιο, στη δεκαετία του 1990. Ο Μιλιβόγεβιτς κατέθεσε ότι ο διοικητής της ομάδας, Μίλοραντ Λούκοβιτς, γνωστός με το παρατσούκλι «Λετζίγια», οργάνωσε την επιχείρηση.

«Στις αρχές Αυγούστου του 2000, ο Λετζίγια μάς είπε πως έπρεπε να ξεφορτωθούμε κάποιον», φέρεται να καταθέτει ο Μιλιβόγεβιτς σε πρακτικά που έχει στη διάθεσή του το πρακτορείο Ασοσιέιτεντ Πρες. «Είπε ότι επρόκειτο για κατάσκοπο. Μας είπε να τον συλλάβουμε την ώρα που έκανε τζόγκινγκ (σε πάρκο του Βελιγραδίου), να τον μεταφέρουμε κάπου, να τον σκοτώσουμε και να τον καλύψουμε με ασβέστη.

Οπως αναφέρει ο Μιλιβόγεβιτς, έπειτα από 10 μέρες παρακολούθησης, ο ίδιος και άλλοι τέσσερις παραστρατιωτικοί απήγαγαν τον Στάμπολιτς και με ένα λευκό βαν τον μετέφεραν στο όρος Φρούσκα Γκόρα, περίπου 30 χιλιόμετρα βόρεια του Βελιγραδίου.

Ενας από τους πέντε προσφέρθηκε να τον πυροβολήσει με ένα πιστόλι «Μπερέτα» που διέθετε, όπως κατέθεσε ο ύποπτος.

Ο ίδιος ανέφερε ότι στη συνέχεια έριξαν στο λάκκο ασβέστη και νερό και τον κάλυψαν με χώμα, φύλλα και κούτσουρα. Το πιπέρι που πασπάλισαν από πάνω θα απέτρεπε τα ζώα από το να σκάψουν και να αποκαλύψουν το πτώμα. Επίσης ο ασβέστης κρατούσε μακριά τα έντομα.

«Δεν θυμάμαι...»

Ο Μιλιβόγεβιτς, επικαλούμενος κακή ψυχολογική κατάσταση, δήλωσε αδυναμία να παραστεί σε δίκη και τη Δευτέρα ανέφερε στο δικαστήριο ότι «δεν θυμάται τίποτα, ούτε καν την κατάθεσή του», στην οποία περιέγραφε τις λεπτομέρειες για τη δολοφονία Στάμπολιτς. Ωστόσο, όταν αναγνώσθηκε ενώπιον του δικαστηρίου η κατάθεσή του, εκείνος δεν αναίρεσε τίποτα.

Ο Στάμπολιτς ήταν πρόεδρος της Σερβίας στην πρώην γιουγκοσλαβική ομοσπονδία, μέχρι το 1987, οπότε τον ανέτρεψε ο Μιλόσεβιτς, πρώην μέντορας και φίλος του.

Σύμφωνα με το κατηγορητήριο για τους υπόπτους της δολοφονίας Στάμπολιτς, ο Μιλόσεβιτς, που ετοιμαζόταν να αντιμετωπίσει προεδρικές εκλογές εν μέσω αντιδράσεων δυσαρέσκειας για τη διακυβέρνησή του, διέταξε τη φυσική εξόντωση δύο εχθρών του: του Στάμπολιτς και του Βουκ Ντράσκοβιτς, που ήταν τότε ισχυρός ηγέτης της αντιπολίτευσης. (Ασοσιέιτεντ Πρες)


Ισπανός παραολυμπιονίκης στην Αθήνα, πρώην μέλος ακροαριστερής οργάνωσης

ΜΑΔΡΙΤΗ

Αστέρας της κολύμβησης στους Παραολυμπιακούς και πρώην μέλος ακροαριστερής οργάνωσης που ευθύνεται για δολοφονίες. Αυτή είναι η ταυτότητα του παραολυμπιονίκη της Αθήνας και πέντε φορές χρυσού παραολυμπιονίκη του Σίδνεϊ, Σεμπάστιαν Ροντρίγκεζ.

«Το παρελθόν υπάρχει και δεν μπορεί να διαγραφεί», δήλωσε ο χρυσός παραολυμπιονίκης στην κολύμβηση Σεμπάστιαν Ροντρίγκεζ, όταν ρωτήθηκε στην Αθήνα για την παρελθούσα σχέση του με την «Γκράπο» και την καταδίκη του
Σύμφωνα με δημοσίευμα της βρετανικής εφημερίδας «Γκάρντιαν», οι Ισπανοί δεν έχουν ακόμα αποφασίσει αν θα αντιμετωπίσουν τον 47χρονο κολυμβητή με τις τιμές που αρμόζουν σε έναν χρυσό παραολυμπιονίκη ή ως πρώην μέλος της ακροαριστερής οργάνωσης που χρησιμοποιούσε βία. Γιατί ο Ροντρίγκεζ, όπως αποκάλυψε την επαύριο των Ολυμπιακών του Σίδνεϊ η «Ελ Παΐς», ήταν μέλος της «Γκράπο» (Grapo) της ακροαριστερής οργάνωσης που δημιουργήθηκε το 1975, τρεις ημέρες αφότου ο Φράνκο εκτέλεσε πέντε ακροαριστερούς. Ο Ροντρίγκεζ ήταν μέλος της οργάνωσης και το 1985 καταδικάστηκε σε 84 χρόνια κάθειρξης για τη συμμετοχή του στη δολοφονία του Ισπανού επιχειρηματία Ραφαέλ Παντούρα.

Κατά τη διάρκεια των Παραολυμπιακών του Σίδνεϊ, ο Ροντρίγκεζ είχε ισχυριστεί ότι η αναπηρία του στα κάτω άκρα είχε προκληθεί από ατύχημα. Η «Ελ Παΐς» όμως είχε αποκαλύψει τότε ότι η αιτία ήταν η μακρά απεργία πείνας (432 ημέρες) που έκανε αξιώνοντας μεταφορά όλων των μελών της «Γκράπο» στην ίδια φυλακή. Οι δικηγόροι του είχαν πάρει εντολή να μην επιτρέψουν την αναγκαστική σίτισή του. Μετά από αυτό, ο Ροντρίγκεζ παρέλυσε. Οταν ρωτήθηκε από την «Ελ Παΐς» το 2000, ο χρυσός παραολυμπιονίκης αρνήθηκε να μιλήσει για την «Γκράπο». Στην Αθήνα ρωτήθηκε ξανά. «Ο καθένας μπορεί να με κρίνει όπως θέλει», είπε. «Δεν έχει νόημα να χτυπάω το στήθος μου ή να λέω ότι θα αυτοκτονήσω. Το παρελθόν υπάρχει και δεν μπορεί να διαγραφεί».
Εμπλοκή με τις κυρίες «Ανθραξ» και «Μικρόβιο»

ΒΑΓΔΑΤΗ

Το ερώτημα ποιος ασκεί την εξουσία στο Ιράκ προκαλούν οι διαφωνίες Αμερικανών και Ιρακινών για την απελευθέρωση των δύο γυναικών κρατουμένων που ζητεί η οργάνωση του Ζαρκάουι για να μην εκτελέσει και το Βρετανό όμηρο.

Η αμερικανική πρεσβεία παρέλαβε χθες το ακέφαλο πτώμα του Τζακ Χένσλεϊ και ενημέρωσε την οικογένειά του. Ταυτοχρόνως ανακοίνωσε ότι δεν επίκειται η ελευθέρωση καμίας εκ των δύο γυναικών που κρατούνται από τις αμερικανικές αρχές στη Βαγδάτη. Είχε προηγηθεί ανακοίνωση της ιρακινής κυβέρνησης ότι έχει ληφθεί απόφαση να ελευθερωθεί Ιρακινή κρατούμενη, προφανώς μία εκ των δύο που ζητεί η οργάνωση «Μονοθεϊσμός και Τζιχάντ». Την ανακοίνωση έκανε, εκπρόσωπος του υπουργείου Δικαιοσύνης Νουρί Αμπντελχαρίμ Ιμπραχίμ. Τότε επενέβη ο ίδιος ο Αλάουι. Σε τηλεφωνική του συνέντευξη προς το «Ασοσιέιτεντ Πρες» από τη Νέα Υόρκη, δήλωσε ότι δεν έχει ληφθεί απόφαση να ελευθερωθεί κανείς κρατούμενος. Είπε μάλιστα ότι ο ίδιος μόνο έχει τον τελευταίο λόγο για απελευθερώσεις κρατουμένων και κανείς άλλος. Ωστόσο, ο Αλάουι είπε ότι έχει ανοίξει μια διαδικασία αναθεώρησης του καθεστώτος μερικών κρατουμένων και ότι ο ίδιος θα ασχοληθεί με μερικές υποθέσεις όταν επιστρέψει από τη Νέα Υόρκη. Δήλωσε ότι μερικοί κρατούμενοι ίσως ελευθερωθούν, άλλοι θα οδηγηθούν σε ειδικά δικαστήρια. Αλλά, τόνισε, «αυτό δεν έχει καμία σχέση με τη σημερινή κατάσταση», αφού έχει αρχίσει εδώ και περίπου 3 εβδομάδες. Εννοούσε τις εκτελέσεις και απειλές από την οργάνωση «Μονοθεϊσμός και Τζιχάντ». Ο Ιμπραχίμ είχε δηλώσει ότι η Ριχάμπ Τάχα («Κυρία Ανθραξ») δεν αποτελεί πλέον απειλή για την εθνική ασφάλεια και μπορεί να αφεθεί ελεύθερη υπό όρους. Τόνισε ότι η κυβέρνηση δεν διαπραγματεύεται με τρομοκράτες και ότι η άλλη κρατούμενη Χούντα Αμάχ («Κυρία Μικρόβιο») παραμένει απειλή για την εθνική ασφάλεια.

Οχι στην απελευθέρωση

Οι δύο κρατούμενες ήταν ανώτατα στελέχη του Σαντάμ και ασχολούνταν με το βιοχημικό οπλοστάσιο του Ιράκ. Και οι δύο έχουν σπουδάσει σε αμερικανικά πανεπιστήμια. Εκπρόσωπος της αμερικανικής πρεσβείας διευκρίνισε ότι οι δύο κρατούμενες «είναι φυσικώς και νομικώς υπό τη φρούρηση της πολυεθνικής δύναμης. Δεν επίκεινται απελευθερώσεις και οι περιπτώσεις τους εξετάζονται διαρκώς». Ο αντισυνταγματάρχης Μπάρι Τζόνσον, στέλεχος της σωφρονιστικής υπηρεσίας του αμερικανικού στρατού, δήλωσε ότι οι Ιρακινές δεν κρατούνται ούτε στο Αμπού Γκράιμπ ούτε στο Ουμ Κασρ, αλλά στη βάση Καμπ Κρόπερ, κοντά στο αεροδρόμιο. Είναι, είπε, οι μόνες γυναίκες κρατούμενες, αφού και οι 15 κρατούμενες στο Αμπού Γκράιμπ ελευθερώθηκαν.

Ο Βρετανός όμηρος

Η οικογένεια του Βρετανού ομήρου, τον οποίο απειλεί τώρα να σκοτώσει η οργάνωση του Ζαρκάουι, ελπίζει μόνο στην πιθανή επικείμενη ελευθέρωση κρατουμένων. Η οργάνωση ανακοίνωσε ότι θα σκοτώσει τον Βρετανό, αλλά δεν είπε πότε ούτε τι πρέπει να κάνει η βρετανική κυβέρνηση για να αποτρέψει την εκτέλεση. Ο Λευκός Οίκος καταδίκασε την εκτέλεση και του δεύτερου Αμερικανού.

ΙΡΑΚ Πολύνεκρη επίθεση καμικάζι και νέες σφαγές Αμερικανών επί αμάχων

Αιματοχυσία

ΒΑΓΔΑΤΗ

Σφοδρές επιθέσεις έχουν εξαπολύσει στη Βαγδάτη οι αμερικανικές δυνάμεις, αλλά δέχονται τα πυρά του μετριοπαθούς ηγέτη των σιιτών Σιστάνι, ενώ συνεχίζονται οι επιθέσεις αυτοκτονίας.

Το παγιδευμένο αυτοκίνητο στη Βαγδάτη μόλις έχει εκραγεί σκορπίζοντας πτώματα και τρόμο ... Επτά νεκροί και 35 τραυματίες, ο απολογισμός
Αμερικανικά αεροσκάφη, άρματα μάχης και ελικόπτερα σφυροκόπησαν τη συνοικία Σαντρ, στη Βαγδάτη. Οι νεκροί εκτιμώνται από 15 έως 22. Οι τραυματίες είναι περίπου 150. Μεταξύ των νεκρών είναι πολλές γυναίκες και παιδιά. Οι αμερικανικές δυνάμεις υποτίθεται ότι ερευνούν για κρύπτες όπλων και θυλάκους ανταρτών και τρομοκρατών και για να αποκαταστήσουν την ασφάλεια των κατοίκων της συνοικίας, τουλάχιστον όπως υποστήριξε ο αμερικανικός στρατός. Η αιματοχυσία στη συνοικία προκάλεσε την οργίλη αντίδραση του Σιστάνι. Ο μετριοπαθής αγιατολάχ άρπαξε την ευκαιρία και επέκρινε την εισβολή Αμερικανών στρατιωτών στα γραφεία του Σαντρ στη Νατζάφ. «Ενημερώσαμε τις ιρακινές αρχές ότι απορρίπτουμε και καταδικάζουμε την είσοδο των αμερικανικών δυνάμεων στην ιερή πόλη. Επίσης καταγγέλλουμε την εισβολή στο γραφείο του Σαντρ», ανέφερε η ανακοίνωση του Σιστάνι, ο οποίος θεωρείται σύμμαχος των Αμερικανών και είναι αντίπαλος του Σαντρ. Ο θρησκευτικός ηγέτης επικαλέστηκε τη συμφωνία στη Νατζάφ, δηλώνοντας ότι οι αμερικανικές ενέργειες αντιβαίνουν στη συμφωνία με την οποία επήλθε ειρήνη στην πόλη. Εκπρόσωπος του Σαντρ είπε ότι η επιχείρηση στη συνοικία της Βαγδάτης (που έχει το όνομα του σκληροπυρηνικού σιίτη ηγέτη) είναι η πιο καταστροφική από την πτώση του Σαντάμ. Συγκρούσεις ανταρτών και Αμερικανών έγιναν και στην οδό Χάιφα. Σε επιχειρήσεις την περασμένη εβδομάδα φαίνεται ότι σκοτώθηκε ανώτατο στέλεχος του Ζαρκάουι, ο Αμπού Αμάς αλ-Σαμί.

Επίθεση αυτοκτονίας

Δύο Αμερικανοί στρατιώτες σκοτώθηκαν στο βόρειο Ιράκ σε επιθέσεις που δέχτηκαν οι περίπολοί τους. Η χθεσινή μέρα ήταν φοβερή για το Ιράκ, από πλευράς βίας. Σημειώθηκαν δύο επιθέσεις με παγιδευμένα αυτοκίνητα, η μία με καμικάζι. Η επίθεση αυτοκτονίας έγινε στη Βαγδάτη, σε σημείο συγκέντρωσης υποψήφιων εθνοφρουρών, στη λεωφόρο Ραμπίγε. Σκοτώθηκαν 7 άτομα και τραυματίστηκαν 53. Η άλλη επίθεση έγινε στον ίδιο, δυτικό, τομέα της Βαγδάτης, στη συνοικία Μανσούρ, κοντά σε δύο αμερικανικά χάμβι. Τραυματίστηκε Ιρακινός.

Στο βόρειο Ιράκ έγινε απόπειρα δολοφονίας του αρχηγού της αστυνομίας Ταλ Αφάρ, ο οποίος τραυματίστηκε. Σκοτώθηκε ένας φρουρός του. Χθες απαγγέλθηκε η κατηγορία φόνου εκ προμελέτης εναντίον δύο Αμερικανών στρατιωτών οι οποίοι κατηγορήθηκαν για το θάνατο τριών Ιρακινών πολιτών. Στο νότιο Ιράκ συνετρίβη αμερικανικό ελικόπτερο και τραυματίστηκαν τρία μέλη του πληρώματος.

* Κατηγορίες απηγγέλθησαν από τον αμερικανικό στρατό εναντίον δύο Αμερικανών στρατιωτών για το θάνατο τριών Ιρακινών. Ο ένας εκ των δύο κατηγορείται, επίσης, για παρεμπόδιση του έργου της Δικαιοσύνης και ψευδή δήλωση.

